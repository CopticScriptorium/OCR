### 0001

ⲫⲃⲓⲟⲥ ⲙⲡⲓⲡⲁⲧⲣⲓⲁⲣⲭⲏⲥ ⲉⲑⲟⲩⲁⲃ ⲟⲩⲟϩ ⲡⲓⲁⲣⲭⲓⲉⲡⲓⲥⲕⲟ‐
ⲡⲟⲥ ⲛⲧⲉ ϯⲛⲓϣϯ ⲙⲡⲟⲗⲓⲥ ⲣⲁⲕⲟϯ ⲁⲃⲃⲁ ⲓⲥⲁⲁⲕ ⲉⲁϥϩⲓⲥⲧⲟⲣⲉⲓⲛ
ⲙⲙⲟϥ ⲛϫⲉ ⲫⲏ ⲉⲑⲟⲩⲁⲃ ⲁⲃⲃⲁ ⲙⲏⲛⲁ ⲡⲓϩⲟⲥⲓⲱⲧⲁⲧⲟⲥ ⲛⲉⲡⲓ‐
ⲥⲕⲡⲟⲥ ⲛⲧⲉ ϯⲡⲟⲗⲓⲥ ⲡϣⲁϯ ϧⲉⲛ ⲟⲩϩⲉⲓⲣⲏⲛⲏ ⲛⲧⲉ ⲫ︦ϯ︦ ⲁⲙⲏⲛ.
ϥⲑⲱϩⲉⲙ ⲙⲙⲟⲛ ⲙⲫⲟⲟⲩ ⲛϫⲉ ⲡⲓⲉⲣ ⲫⲙⲉⲩⲓ ⲙⲡⲓⲡⲁⲧⲣⲓⲁⲣ‐
ⲭⲏⲥ ⲉⲧⲧⲁⲓⲏⲟⲧ ⲱ ⲛⲁⲙⲉⲛⲣⲁϯ ⲉϥⲧⲟⲩⲛⲟⲥ ⲉϩⲣⲏⲓ ⲙⲫⲣⲱⲟⲩⲧϥ
ⲙⲡⲁϩⲏⲧ ⲉⲑⲣⲉⲛϭⲓⲫⲉⲓ ϧⲁ ⲡⲓⲣⲁϣⲓ ⲙⲡⲛ︦ⲁ︦ⲧⲓⲕⲟⲛ ⲟⲩⲟϩ ⲛⲧⲁϯ
ⲙⲡⲁⲟⲩⲟⲓ ⲉϧⲟⲩⲛ ⲉⲛⲉϥⲉⲅⲕⲱⲓⲟⲛ ⲉⲑⲟⲩⲁⲃ ⲛⲓⲙ ⲅⲁⲣ ⲡⲉⲑ‐
ⲛⲁϣⲁϫⲓ ⲙⲡⲧⲁⲓⲟ ⲙⲡⲓⲙⲁⲛⲉⲥⲱⲟⲩ ⲛⲁⲗⲏⲑⲓⲛⲟⲛ ⲟⲩⲟϩ ⲛⲁⲣⲭⲓⲉ‐


### 0002

ⲣⲉⲩⲥ ⲉⲧⲉⲛϩⲟⲧ ⲛⲧⲉ ϯⲇⲓⲕⲁⲓⲟⲥⲩⲛⲏ ⲫⲏ ⲉⲧⲁϥⲙⲉⲛⲣⲉ ϯⲁⲣⲉ‐
ⲧⲏ ⲓⲥϫⲉⲛ ⲧⲉϥⲙⲉⲧⲕⲟⲩϫⲓ ⲛⲉⲙ ⲡⲓϫⲓ ⲛⲱⲛϧ ⲛⲧⲉ ⲛⲓⲁⲅⲅⲉⲗⲟⲥ
ⲉⲑⲟⲩⲁⲃ ⲛⲁⲓ ⲉⲧⲁϥⲭⲟϩ ⲉⲛⲟⲩϫⲓ ⲛⲱⲛϧ ⲁϥⲧⲉⲛⲑⲱⲛϥ ⲉⲣⲱⲟⲩ.
ϧⲉⲛ ⲫⲁⲓ ⲅⲁⲣ ⲁϥⲟⲩⲱⲛϩ ⲉⲃⲟⲗ ⲉϥⲉⲣ ⲟⲩⲱⲓⲛⲓ ⲛⲧⲁⲓϧⲉ ⲧⲏⲣⲟ
ϩⲱⲥⲧⲉ ⲛⲥⲉⲧⲉⲛϩⲟⲩⲧϥ ⲉⲁⲙⲟⲛⲓ ⲛⲛⲓϩⲓⲏⲃ ⲛⲧⲉ ϯⲉⲕⲕⲗⲏⲥⲓⲁ ⲛⲧⲉ
ϯⲛⲓϣϯ ⲙⲡⲟⲗⲓⲥ ⲣⲁⲕⲟϯ ⲛⲉⲙ ⲭⲏⲙⲓ ⲧⲏⲣϥ ⲙⲁⲗⲗⲟⲛ ⲇⲉ ⲛⲉⲙ
ⲥⲁⲡⲉⲥⲏⲧ ⲛⲧⲫⲉ ⲧⲏⲣⲥ. ⲟⲩ ⲅⲁⲣ ⲉⲧⲁⲓⲉⲣⲧⲟⲗⲙⲁⲛ ⲁⲛ ⲉϫⲱ ⲛⲟⲩ‐
ⲥⲁϫⲓ ⲉⲃⲟⲗϩⲓⲧⲟⲧ ⲙⲙⲁⲩⲁⲧ ⲁⲛⲟⲕ ϧⲁ ⲡⲓⲉⲗⲁⲭⲓⲥⲧⲟⲥ
ⲁⲗⲗⲁ ⲛⲏ ⲉⲧⲁⲛⲥⲟⲑⲙⲟⲩ ⲛⲉⲙ ⲛⲏ ⲉⲧⲁⲛⲉⲙⲓ ⲉⲣⲱⲟⲩ ⲛⲁⲓ ⲛⲉ
ⲛⲏ ⲉⲧⲁⲛⲥϧⲏⲧⲟⲩ ⲛⲱⲧⲉⲛ ϧⲁ ⲛⲏ ⲉⲧⲱϣ ⲛⲉⲙ ⲛⲏ ⲉⲧⲥⲱⲧⲉⲙ
ⲉⲟⲩⲱⲟⲩ ⲙⲫ︦ϯ︦ ⲛⲉⲙ ⲛⲏ ⲉⲑⲟⲩⲁⲃ ⲛⲧⲁϥ
ⲡⲁⲓⲁⲅⲓⲟⲥ ⲇⲉ ⲟⲩⲛ ⲛⲁⲥⲛⲏⲟⲩ ⲟⲩⲣⲉⲙ ⲛⲭⲏⲙⲓ ⲡⲉ ϧⲉⲛ ⲡⲉϥ‐
ⲅⲉⲛⲟⲥ ⲟⲩⲉⲃⲟⲗ ⲡⲉ ϧⲉⲛ ⲟⲩϯⲙⲓ ⲉⲩⲙⲟⲩϯ ⲉⲣⲟϥ ϫⲉ ⲡⲓϣⲱ.
ⲛⲉϥⲓⲟϯ ⲇⲉ ⲛⲉ ϩⲁⲛ ⲙⲁⲓⲛⲟⲩϯ ⲛⲉ ⲉⲙⲁϣⲱ. ⲛⲉ ⲟⲩⲟⲛ ⲛⲧⲱⲟⲩ


### 0003

ⲙⲙⲁⲩ ⲛⲟⲩⲙⲏϣ ⲛϩⲩⲡⲁⲣⲭⲟⲛⲧⲁ ϩⲁⲛ ⲃⲱⲕ ⲛⲉⲙ ϩⲁⲛ ⲃⲱⲕⲓ.
ⲁⲥϣⲱⲡⲓ ⲇⲉ ⲉⲧⲁⲩϫⲫⲟ ⲙⲡⲓⲁⲗⲟⲩ ⲉⲑⲟⲩⲁⲃ ⲁⲩⲙⲟⲩϯ ⲉⲡⲉϥⲣⲁⲛ
ϫⲉ ⲓⲥⲁⲁⲕ ⲉⲧⲉ ⲧϩⲉⲣⲙⲏⲛⲉⲓⲁ ⲙⲡⲉϥⲣⲁⲛ ϫⲉ ⲡⲓⲣⲁϣⲓ ⲉⲧⲁⲩ‐
ⲙⲟϩ ⲇⲉ ⲉⲃⲟⲗ ⲛϫⲉ ⲛⲓⲉϩⲟⲟⲩ ϫⲉ ϩⲓⲛⲁ ⲛⲧⲟⲩϯ ⲱⲙⲥ ⲛⲁϥ ⲕⲁⲧⲁ
ⲛⲓⲡⲁⲣⲁⲇⲟⲥⲓⲥ ⲛⲧⲉ ⲛⲓⲭⲣⲓⲥⲧⲓⲁⲛⲟⲥ ⲁⲩϭⲓⲧϥ ⲛϫⲉ ⲛⲉϥⲓⲟϯ
ⲉⲣⲁⲧϥ ⲙⲡⲓⲉⲡⲓⲥⲕⲟⲡⲟⲥ ⲛⲧⲉ ⲡⲓⲥⲏⲟⲩ ⲉⲧⲉⲙⲙⲁⲩ ⲉⲟⲩⲣⲱⲙⲓ ⲡⲉ
ⲙⲡⲛⲁⲧⲟⲫⲟⲣⲟⲥ ⲡⲉ. ⲫⲁⲓ ⲇⲉ ϧⲉⲛ ⲡϫⲓ ⲛⲑⲣⲉϥⲱⲙⲉ ⲙⲡⲓⲁⲗⲟⲩ
ⲉⲑⲟⲩⲁⲃ ϧⲉⲛ ϯⲕⲟⲗⲩⲃⲏⲑⲣⲁ ϧⲉⲛ ⲫⲣⲁⲛ ⲙⲫⲓⲱⲧ ⲛⲉⲙ ⲡ‐
ϣⲏⲣⲓ ⲛⲉⲙ ⲡⲓⲡ︦ⲛ︦ⲁ︦ ⲉⲑⲟⲩⲁⲃ ϯⲧⲣⲓⲁⲉ ⲛⲟⲙⲟⲟⲩⲉⲓⲟⲉ ⲟⲩⲟϩ ⲁⲩ‐
ⲟⲩⲱⲛ ⲛϫⲉ ⲛⲉϥⲃⲁⲗ ⲁϥⲛⲁⲩ ⲉⲟⲩⲉⲧⲁⲩⲣⲟⲉ ⲛⲟⲩⲱⲓⲛⲓ ⲉϫⲉⲛ
ⲧⲁⲫⲉ ⲙⲡⲓⲁⲗⲟⲩ ⲟⲩⲟϩ ϩⲱⲥ ⲉⲁⲩⲕⲓⲙ ⲉⲣⲟϥ ϩⲓⲧⲉⲛ ⲡⲓⲡ︦︦︦︦ⲛ︦ⲁ︦
ⲉⲑⲟⲩⲁⲃ ⲁϥⲱϣ ⲉⲃⲟⲗϧⲉⲛ ⲟⲩ‐ⲥⲙⲏ ⲙⲡⲣⲟ‐
ⲫⲏⲧⲓⲕⲟⲛ ⲉϥϫⲱ ⲙⲙⲟⲥ ϫⲉ ⲛⲑⲟⲕ ⲟⲩⲛⲓϣϯ ⲡⲟ︦︦ⲥ︦ ⲫ︦ϯ︦ ⲡⲓⲡⲁⲛ‐
ⲧⲟⲕⲣⲁⲧⲱⲣ ⲟⲩⲟϩ ⲛⲑⲟⲕ ⲙⲙⲁⲩⲁⲧⲕ ⲉⲑⲛⲁⲁϥ ⲟⲩⲟϩ ⲛϩⲣⲏⲓ
ϧⲉⲛ ⲛⲉⲕⲙⲟⲕⲙⲉⲕ ⲙⲙⲟⲛ ⲡⲉⲧⲛⲁϣⲓⲛⲓ ⲙⲙⲟⲕ. ⲛⲁⲓ ⲇⲉ ⲉⲧⲁϥ‐


### 0004

ϫⲟⲧⲟⲩ ⲛϫⲉ ⲡⲓⲉⲡⲓⲥⲕⲟⲡⲟⲥ ⲉⲑⲟⲩⲁⲃ ⲁϥⲧⲏⲓϥ ⲛⲛⲉϥⲓⲟϯ ⲉϥϫⲱ
ⲙⲙⲟⲥ ϫⲉ ⲁⲣⲉϩ ⲉⲡⲁⲓⲁⲗⲟⲩ ϫⲉ ⲟⲩⲇⲱⲣⲟⲛ ⲛⲧⲉ ⲫϯ ⲡⲉ ⲫⲁⲓ
ⲅⲁⲣ ⲛⲁϣⲱⲡⲓ ⲛⲟⲩⲛⲓϣϯ ⲛⲁⲣⲭⲓⲉⲣⲉⲩⲥ ⲉⲛ ⲡⲏⲓ ⲙⲫ︦ϯ︦ ⲟⲩⲟϩ
ⲥⲉⲛⲁⲧⲉⲛϩⲟⲩⲧϥ ⲉϩⲁⲛ ⲗⲁⲟⲥ ⲉⲩⲟϣ. ⲛⲁⲓ ⲇⲉ ⲉⲧⲁⲩⲥⲟⲑⲙⲟⲩ
ⲛϫⲉ ⲛⲉϥⲓⲟϯ ⲁⲩϭⲓⲥⲓ ⲛⲧⲟⲩⲥⲙⲏ ⲉⲩϫⲱ ⲙⲙⲟⲥ ϫⲉ ⲙⲁⲣⲉϥ‐
ϣⲱⲡⲓ ⲛϫⲉ ⲫⲣⲁⲛ ⲙⲡⲟⲥ ⲉϥⲥⲙⲁⲣⲱⲟⲩⲧ ⲓⲥϫⲉⲛ ⲡⲓⲉⲛⲉϩ ϣⲁ
ⲉⲛⲉϩ.
ⲉⲧⲁϥⲉⲣⲡⲣⲟⲕⲟⲡⲧⲉⲓⲛ ⲇⲉ ⲛϫⲉ ⲡⲓⲁⲗⲟⲩ ⲉⲑⲟⲩⲁⲃ ϧⲉⲛ ϯ‐
ⲙⲁⲓⲏ ⲁⲩⲧⲏⲓϥ ⲛϫⲉ ⲛⲉϥⲓⲟϯ ⲉϯⲁⲛⲍⲏⲃ ⲟⲩⲟϩ ϧⲉⲛ ϩⲁⲛ ⲕⲟⲩϫⲓ
ⲛⲉϩⲟⲟⲩ ⲁϥⲉⲙⲓ ⲉⲧϫⲟⲙ ⲛⲛⲓⲥϧⲁⲓ ⲛⲉⲙ ⲛⲓⲙⲁⲑⲏⲙⲁ ϩⲱⲥⲧⲉ
ⲛⲧⲟⲩⲉⲣ ϣⲫⲏⲣⲓ ⲙⲙⲟϥ ⲛϫⲉ ⲟⲩⲟⲛ ⲛⲓⲃⲉⲛ ⲉⲧⲭⲏ ϧⲉⲛ ϯⲁⲛⲍⲏⲃ
ⲛⲉⲙⲁϥ ⲉⲩⲛⲁⲩ ⲉⲡⲓⲉⲙⲓ ⲉⲧⲁ ⲫϯ ⲧⲏⲓϥ ⲛⲁϥ ⲟⲩⲟϩ ⲛⲁⲩϭⲛⲟⲛ
ⲛϫⲱⲟⲩ ⲛⲁϥ ⲧⲏⲣⲟⲩ ⲛϫⲉ ⲟⲩⲟⲛ ⲛⲓⲃⲉⲛ ⲉⲧϧⲉⲛ ϯⲁⲛⲍⲏⲃ.
ⲉⲧⲁϥⲙⲟϩ ⲇⲉ ⲉⲃⲟⲗϧⲉⲛ ⲡⲓⲉⲙⲓ ⲛⲉⲙ ϯⲥⲟⲫⲓⲁ ⲁⲩⲧⲏⲓϥ ⲛϫⲉ
ⲛⲉϥⲓⲟϯ ⲉⲧⲟⲧϥ ⲛⲟⲩⲥⲩⲅⲅⲉⲛⲏⲥ ⲛⲧⲱⲟⲩ ⲉⲡⲉϥⲣⲁⲛ ⲡⲉ ⲙⲉⲛⲉ‐


### 0005

ⲥⲱⲛ ⲉϥⲟⲓ ⲛⲭⲁⲣⲧⲟⲗⲁⲣⲓⲟⲥ ϧⲁ ⲣⲁⲧϥ ⲛⲅⲉⲱⲣⲅⲓⲟⲥ
ⲉϥⲟⲓ ⲛⲉⲡⲁⲣⲭⲟⲥ ⲉϯⲭⲱⲣⲁ ⲛⲧⲉ ⲭⲏⲙⲓ ϫⲉ ϩⲓⲛⲁ ⲛⲧⲉ ⲡⲓⲁⲗⲟⲩ
ⲓⲥⲁⲁⲕ ϣⲱⲡⲓ ⲛⲛⲟⲧⲁⲣⲓⲟⲥ ϧⲁ ⲣⲁⲧϥ. ⲟⲩⲟϩ ⲉⲧⲓ ⲉϥϣⲟⲡ ϧⲉⲛ
ⲡⲓⲙⲁ ⲉⲧⲉⲙⲙⲁⲩ ⲁϥⲟⲩⲱⲛϧ ⲙⲫⲃⲓⲟⲥ ⲛϯⲙⲉⲧⲙⲟⲛⲁⲭⲟⲥ ⲉⲃⲟⲗ.
ⲛϣⲟⲣⲡ ⲙⲉⲛ ⲁϥⲱⲗⲓ ⲛⲛⲓⲯⲁⲗⲙⲟⲥ ⲛⲁⲡⲟⲥⲧⲏⲑⲏⲥ ⲉϥⲉⲣⲛⲏⲥ‐
ⲧⲉⲩⲉⲓⲛ ϣⲁ ⲣⲟⲩϩⲓ ⲙⲙⲏⲛⲓ ⲉϥⲙⲏⲛ ⲉⲛⲓⲥⲩⲛⲁⲝⲓⲥ ⲉϥⲉⲣⲫⲟ‐
ⲣⲉⲓⲛ ⲛⲟⲩϣⲑⲏⲛ ⲛϥⲱⲓ ⲉⲃⲟⲗ ⲥⲁϧⲟⲩⲛ ⲙⲙⲟϥ ⲥⲁⲃⲟⲗ ⲇⲉ
ⲛⲑⲁⲓ ⲟⲩϩⲉⲃⲥⲱ ⲉⲥⲫⲉⲣⲓⲱⲟⲩ. ⲁⲥϣⲱⲡⲓ ⲇⲉ ⲛⲟⲩⲁⲓ ⲛⲛⲓⲉϩⲟⲟⲩ
ⲁϥⲙⲟⲩϯ ⲛϫⲉ ⲡⲓⲁⲣⲭⲱⲛ ⲉⲙⲉⲛⲉⲥⲱⲛ ⲉϥⲟⲩⲱϣ ⲉⲥϧⲏⲧ ⲟⲩ‐
ⲉⲡⲓⲥⲧⲟⲗⲏ ⲛⲁⲛⲁⲅⲕⲁⲓⲟⲛ ϩⲱⲥ ⲛⲑⲟϥ ⲡⲉ ⲡⲓⲛⲓϣϯ ⲛⲛⲟⲧⲁⲣⲓⲟⲥ
ⲟⲩⲟϩ ⲉⲧⲉⲙⲡⲉϥϫⲉⲙϥ ⲡⲣⲟⲥ ⲡⲓⲛⲁⲩ ⲁϥⲙⲃⲟⲛ ϧⲉⲛ ⲟⲩⲛⲓϣϯ
ⲛϫⲱⲛⲧ. ⲟⲩⲟϩ ⲉⲧⲁϥⲙⲟⲩϯ ⲉⲡⲓⲁⲗⲟⲩ ⲓⲥⲁⲁⲕ ⲁϥϣⲉⲛϥ ϫⲉ ⲉⲣⲉ
ⲡⲉⲕⲥⲁϧ ⲑⲱⲛ. ⲡⲉϫⲁϥ ϫⲉ ϯⲉⲙⲓ ⲁⲛ. ⲉⲧⲁ ⲡⲓⲁⲗⲟⲩ ⲛⲁⲩ ⲉⲣⲟϥ


### 0006

ⲉⲣⲉ ⲡⲉϥϩⲟ ⲟⲕⲉⲙ ⲁϥⲉⲣ ⲟⲩⲱ ⲛⲁϩⲣⲁϥ ⲙⲫⲣⲏϯ ⲙⲫⲏ ⲉⲑⲟⲩⲁⲃ
ⲇⲁⲩⲓⲇ ⲛⲁϩⲣⲉⲛ ⲡⲟⲩⲣⲟ ⲙⲡⲓⲥⲗ ⲉϥϫⲱ ⲙⲙⲟⲥ ϫⲉ ⲉⲑⲃⲉ ⲟⲩ
ⲡϩⲟ ⲙⲡⲁⲟⲥ ⲟⲕⲉⲙ ⲟⲩⲁϩⲥⲁϩⲛⲓ ⲛⲏⲓ ϯⲛⲁⲥϧⲉ ϯⲉⲡⲓⲥⲧⲟⲗⲏ ⲙ‐
ⲫⲣⲏϯ ⲉⲧⲉⲕⲟⲩⲱϣ. ⲉⲧⲁϥⲉⲣ ϣⲫⲏⲣⲓ ⲇⲉ ⲛϫⲉ ⲡⲓⲁⲣⲭⲱⲛ ⲉϫⲉⲛ
ⲧⲉϥϫⲓ ⲛⲉⲣ ⲟⲩⲱ ⲟⲩⲟϩ ϩⲱⲥ‐ ϫⲉ ⲉϥⲉⲣⲇⲟⲕⲓ‐
ⲙⲁⲍⲓⲛ ⲙⲙⲟϥ ⲡⲉϫⲁϥ ⲛⲁϥ ϫⲉ ⲙⲁϣⲉ ⲛⲁⲕ ⲉϧⲟⲩⲛ ⲉⲟⲩⲁⲓ
ⲙⲙⲁ ⲛⲕⲟⲓⲧⲱⲛ ⲥϧⲏⲧⲥ ⲁⲛⲓⲧⲥ ⲛⲧⲁⲛⲁⲩ ⲉⲣⲟⲥ. ⲟⲩⲟϩ ⲉⲧⲁϥ‐
ⲥϧⲏⲧⲥ ⲁϥⲉⲛⲥ ⲁϥⲧⲁⲙⲟⲥ ⲉⲣⲟϥ ⲟⲩⲟϩ ⲉⲧⲁ ⲡⲓⲁⲣⲭⲱⲛ ⲛⲁⲩ
ⲉϯⲉⲡⲓⲥⲧⲟⲗⲏ ⲉⲧⲁ ⲡⲓⲁⲗⲟⲩ ⲥϧⲏⲧⲥ ⲁϥⲧⲱⲙⲧ ⲉϧⲣⲏⲓ ⲉϫⲱⲥ
ⲁϥⲉⲣ ⲟⲩⲱ ⲛϫⲉ ⲡⲓⲁⲣⲭⲱⲛ ϫⲉ ⲟⲩⲕⲟⲩⲛ ⲛⲑⲟⲕ ⲟⲩⲁⲓ ⲙⲡⲁⲓⲣⲏϯ
ⲟⲩⲟϩ ⲙⲡⲓⲉⲙⲓ ϣⲁ ⲫⲟⲟⲩ ⲁⲗⲏⲑⲱⲥ ⲉⲣⲉ ⲡⲓⲣⲱⲙⲓ ϫⲟⲩϣⲧ
ⲉⲡⲓϩⲟ ⲫ︦ϯ︦ ⲇⲉ ⲛⲑⲟϥ ⲉⲡⲓϩⲏⲧ ⲟⲩⲟϩ ⲓⲥϫⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ
ⲁ ⲡⲓⲁⲣⲭⲱⲛ ⲁⲓϥ ⲛⲁⲫⲉ ⲉϫⲉⲛ ⲛⲓⲛⲟⲧⲁⲣⲓⲟⲥ ⲧⲏⲣⲩ ⲟⲩⲟϩ
ⲛⲁⲩⲙⲉⲓ ⲙⲙⲟϥ ⲧⲏⲣⲟⲩ ⲡⲉ ⲉⲩⲉⲣⲁⲅⲁⲡⲁⲛ ⲙⲙⲟϥ ⲛϫⲉ ⲟⲩⲟⲛ


### 0007

ⲛⲓⲃⲉⲛ ⲉⲧϧⲉⲛ ⲡⲓⲡⲣⲁⲓⲧⲱⲣⲓⲟⲛ ⲉⲩⲙⲟⲩϯ ⲉⲣⲟϥ ϫⲉ ⲫⲏ ⲉⲑ‐
ⲟⲩⲁⲃ ⲉⲑⲃⲉ ϯⲥⲟⲫⲓⲁ ⲉⲧⲉⲛϧⲏⲧϥ. ⲗⲟⲓⲡⲟⲛ ⲛⲁⲣⲉ ⲛⲉϥⲓⲟϯ
ϫⲟⲩϣⲧ ⲉⲣⲟϥ ⲙⲫⲣⲏϯ ⲛⲟⲩⲓⲁⲗ ⲉⲩⲉⲣ ϩⲉⲗⲡⲓⲥ ϫⲉ ⲛⲑⲟϥ
ⲉⲑⲛⲁⲉⲣ ⲟⲥ ⲉϫⲉⲛ ⲛⲏ ⲉⲧⲉⲛⲧⲱⲟⲩ ⲧⲏⲣⲟⲩ ⲟⲩⲟϩ ⲛⲁⲩⲟⲩⲱϣ
ⲉϭⲓ ⲥϩⲓⲙⲓ ⲛⲁϥ ⲡⲉ ⲉⲩⲉⲣ ϩⲉⲗⲡⲓⲥ ⲉⲛⲁⲩ ⲉϩⲁⲛ ϣⲏⲣⲓ ⲉⲃⲟⲗ ⲙ‐
ⲙⲟϥ ⲛⲥⲉⲉⲙⲓ ⲁⲛ ⲣⲱ ϫⲉ ⲟⲩ ⲡⲁⲓⲣⲏϯ ⲁⲛ ⲧⲉ ⲧⲧⲟⲓ ⲛⲓⲁⲕⲱⲃ
ⲁⲗⲗⲁ ⲉⲁⲓϥ ⲛⲓⲱⲧ ⲉϫⲉⲛ ⲟⲩⲙⲏϣ ⲛϣⲏⲣⲓ ⲁⲗⲗⲁ ⲫⲏ ⲉⲧⲁϥ‐
ⲫⲱⲣϫ ⲉⲃⲟⲗ ⲛⲓⲉⲣⲉⲙⲓⲁⲥ ⲓⲥϫⲉⲛ ⲉϥϧⲉⲛ ⲑⲛⲉϫⲓ ⲛⲑⲟϥ ⲟⲛ
ⲁϥⲫⲱⲣϫ ⲉⲃⲟⲗ ⲙⲡⲁⲓⲁⲅⲓⲟⲥ ⲡⲗⲏⲛ ⲁ ⲛⲉϥⲓⲟϯ ϭⲓⲧϥ ⲛϫⲟⲛⲥ
ⲡⲁⲣⲁ ⲡⲉϥⲟⲩⲱϣ ⲁⲩⲱⲡ ⲛⲥⲁ ϯⲥϩⲓⲙⲓ ⲛⲁϥ ⲟⲩⲟϩ ⲁⲩⲟϩⲓ
ϣⲁ ⲡⲓⲥⲏⲟⲩ ⲙⲡⲓϩⲟⲡ. ⲡⲓⲁⲗⲟⲩ ⲇⲉ ⲓⲥⲁⲁⲕ ⲛⲁⲣⲉ ⲟⲩⲟⲛ ⲟⲩⲛⲓϣϯ
ⲛϭⲓϣϣⲱⲟⲩ ϣⲟⲡ ⲛⲁϥ ⲡⲉ ⲉϧⲟⲩⲛ ⲉϯϫⲓ ⲛⲱⲛϧ ⲉⲧϩⲟⲗϫ ⲛⲧⲉ
ϯⲙⲉⲧⲙⲟⲛⲁⲭⲟⲥ ⲉϥⲓⲣⲓ ⲙⲫⲙⲉⲩⲓ ⲙⲡⲟ︦ⲥ︦ ⲛϫⲉ ⲡⲁⲓⲁⲗⲟⲩ ⲉⲑ‐
ⲟⲩⲁⲃ ⲉϥⲱϣ ⲉⲃⲟⲗ ϧⲉⲛ ⲡⲓⲉⲩⲁⲅⲅⲉⲗⲓⲟⲛ ⲉϥϫⲱ ⲙⲙⲟⲥ ϫⲉ
ⲡⲉⲧⲙⲉⲓ ⲙⲡⲉϥⲓⲱⲧ ⲓⲉ ⲧⲉϥⲙⲁⲩ ⲉϩⲟⲧⲉⲣⲟⲓ ϥⲉⲙⲡϣⲁ ⲙⲙⲟⲓ ⲁⲛ


### 0008

ⲟⲩⲟϩ ⲡⲁⲗⲓⲛ ϫⲉ ⲫⲏ ⲉⲧⲁϥⲭⲁ ⲓⲱⲧ ⲛⲥⲱϥ ⲓⲉ ⲙⲁⲩ ⲓⲉ ⲥϩⲓⲙⲓ
ⲓⲉ ⲥⲱⲛⲓ ⲓⲉ ⲥⲟⲛ ⲓⲉ ⲓ ⲓⲉ ⲟϩⲓ ⲓⲉ ϣⲏⲣⲓ ⲉⲑⲃⲉ ⲧⲙⲉⲧⲟⲩⲣⲟ ⲛⲧⲉ ⲫ︦ϯ︦
ϥⲛⲁϭⲓⲧⲟⲩ ⲛⲣ︦ ⲛⲕⲱⲡ ⲛⲥⲟⲡ ϧⲉⲛ ⲡⲁⲓⲉⲛⲉϩ ⲟⲩⲟϩ ϧⲉⲛ ⲡⲉⲑ‐
ⲛⲏⲟⲩ ⲟⲩⲱⲛϧ ⲛⲉⲛⲉϩ. ⲡⲁⲗⲓⲛ ⲟⲛ ⲡⲓⲁⲡⲟⲥⲧⲗⲟⲥ ⲱϣ ⲉⲃⲟⲗ
ϫⲉ ϥⲛⲁⲥⲓⲛⲓ ⲛϫⲉ ⲡⲓⲥⲭⲏⲙⲁ ⲛⲧⲉ ⲡⲁⲓⲕⲟⲥⲙⲟⲥ ϯⲟⲩⲉϣ ⲑⲏⲛⲟⲩ
ⲇⲉ ⲉⲣⲉⲧⲉⲛⲟⲓ ⲛⲁⲧⲣⲱⲟⲩϣ. ⲟⲩⲟϩ ⲡⲁⲗⲓⲛ ⲟⲛ ⲓⲱⲁⲛⲛⲏⲥ ⲡⲓ‐
ⲁⲡⲟⲥⲧⲟⲗⲟⲥ ϫⲱ ⲙⲙⲟⲥ ϫⲉ ⲡⲓⲕⲟⲥⲙⲟⲥ ⲛⲁⲥⲓⲛⲓ ⲛⲉⲙ ⲧⲉϥⲉⲡⲓⲑⲩ‐
ⲙⲓⲁ ⲫⲏ ⲇⲉ ⲉⲧⲓⲣⲓ ⲙⲫⲟⲩⲱϣ ⲙⲫϯ ϥⲛⲁϣⲱⲡⲓ ϣⲁ ⲉⲛⲉϩ ⲟⲩⲟϩ
ⲟⲛ ϫⲉ ⲛⲭⲁⲓ ⲛⲓⲃⲉⲛ ⲉⲧϧⲉⲛ ⲡⲓⲕⲟⲥⲙⲟⲥ ϯⲉⲡⲓⲑⲩⲙⲓⲁ ⲛⲧⲉ ⲛⲓⲃⲁⲗ
ⲛⲉⲙ ϯⲉⲡⲓⲑⲩⲙⲓⲁ ⲛⲧⲉ ϯⲥⲁⲣⲝ ϩⲁⲛ ⲁⲧϣⲧⲁϩⲱⲟⲩ ⲛⲉ ϧⲉⲛ
ⲡⲟⲩϭⲓ ⲙⲡϣⲓϣ ⲛⲁⲓ ϩⲁⲛ ⲉⲃⲟⲗ ⲙⲫ︦ϯ︦ ⲁⲛ ⲛⲉ ⲁⲗⲗⲁ ϩⲁⲛ
ⲉⲃⲟⲗϧⲉⲛ ⲡⲓⲕⲟⲥⲙⲟⲥ ⲛⲉ. ⲛⲁⲓ ⲇⲉ ⲉⲣⲉ ⲡⲓⲑⲙⲏⲓ
ⲉⲣⲙⲉⲗⲉⲧⲁⲛ ⲙⲙⲱⲟⲩ ⲉⲛⲉϩⲟⲟⲩ ϧⲁ ⲧϩⲏ ⲛⲉϩⲟⲟⲩ ⲟⲩⲟϩ ⲉϥ‐
ⲥⲟϭⲛⲓ ⲛϧⲣⲏⲓ ⲛϧⲏⲧⲓ ⲉⲭⲱ ⲛⲥⲱϥ ⲛϯⲙⲉⲧⲉⲫⲗⲏⲟⲩ ⲛⲧⲉ ⲡⲁⲓ‐
ⲕⲟⲥⲙⲟⲥ ⲛⲉⲙ ⲛⲉϥⲣⲱⲟⲩϣ.


### 0009

ⲉⲣⲉ ⲛⲁⲓ ϣⲟⲡ ⲙⲡⲁⲓⲣⲏϯ ⲁϥⲓ ⲉⲃⲟⲗϧⲉⲛ ⲥⲱⲙⲁ ⲛϫⲉ ⲅⲉⲱⲣ‐
ⲅⲓⲟⲥ ⲡⲓⲉⲡⲁⲣⲭⲟⲥ ⲫⲁⲓ ⲉⲣⲉ ⲡⲓⲁⲗⲟⲩ ⲟⲓ ⲛⲛⲟⲧⲁⲣⲓⲟⲥ ⲛⲁϥ.
ⲉⲧⲁϥⲙⲟⲩ ⲇⲉ ⲛϫⲉ ⲡⲓⲁⲣⲭⲱⲛ ⲟⲩⲟϩ ϩⲱⲥ ϫⲉ ⲁ ⲡⲉⲑⲟⲩⲁⲃ
ϫⲉⲙ ⲡⲓⲥⲏⲟⲩ ⲉⲧⲉϥⲉⲣⲉⲡⲓⲑⲩⲙⲉⲓⲛ ⲉⲣⲟϥ ⲁϥⲓ ⲉⲃⲟⲗϧⲉⲛ ⲡⲓ‐
ⲡⲣⲁⲓⲧⲱⲣⲓⲟⲛ ⲁϥϣⲉ ⲛⲁϥ ⲉⲡⲉϥⲏⲓ ⲁϥϣⲱⲡⲓ ϧⲁⲧⲉⲛ ⲛⲉϥⲓⲟϯ
ⲛϩⲁⲛ ⲕⲟⲩϫⲓ ⲛⲉϩⲟⲟⲩ. ⲛⲑⲱⲟⲩ ⲇⲉ ⲛⲁⲩⲉⲣⲁⲅⲁⲡⲁⲛ ⲙⲙⲟϥ
ⲡⲉ ⲉⲩϯ ⲛⲟⲙϯ ⲛⲁϥ ⲉⲩⲉⲣ ϩⲟϯ ϫⲉ ⲙⲏⲡⲱⲥ ⲛⲧⲉϥⲉⲣ ⲁⲑⲟⲩⲱⲛϩ
ⲉⲃⲟⲗ ϩⲁⲣⲱⲟⲩ ⲉⲩⲛⲁⲩ ⲉⲡⲓⲛⲓϣϯ ⲛϧⲙⲟⲙ ⲉⲧϣⲟⲡ ⲛⲁϥ ⲉϧⲟⲩⲛ
ⲉⲡⲓⲁⲅⲁⲑⲟⲛ. ⲗⲟⲓⲡⲟⲛ ⲉⲣⲉ ⲛⲁⲓ ϣⲟⲡ ⲙⲡⲁⲓⲣⲏϯ ⲁϥⲓ ⲉⲃⲟⲗϧⲉⲛ
ⲡⲓⲏⲓ ⲛϫⲉ ⲡⲓⲁⲗⲟⲩ ⲓⲥⲁⲁⲕ ⲙⲡⲉϥⲭⲁ ϩⲗⲓ ϧⲉⲛ ⲛⲏ ⲉⲧⲉⲛⲟⲩϥ
ⲉⲉⲙⲓ. ⲁϥϣⲉ ⲛⲁϥ ⲉⲡⲓⲧⲱⲟⲩ ⲉⲑⲟⲩⲁⲃ ⲛⲧⲉ ϣⲓⲏⲧ ⲫⲁⲓ ⲉⲧⲟⲩϣⲟⲡ
ⲛϫⲉ ϩⲁⲛ ⲭⲱⲣⲟⲥ ⲛⲁⲅⲅⲉⲗⲟⲥ ⲉⲩⲟⲩⲁⲃ ⲛⲧⲉ ⲫ︦ϯ ⲉⲧⲉ ⲛⲁⲓ ⲛⲉ
ⲛⲓⲙⲟⲛⲁⲭⲟⲥ ⲉⲧⲥⲙⲁⲣⲱⲟⲩⲧ ⲛⲁⲓ ⲉⲧⲁⲩⲉⲣⲥⲧⲁⲩⲣⲱⲛⲉⲓⲛ ⲛⲧⲟⲩ‐
ⲥⲁⲣⲝ ϧⲉⲛ ⲛⲓϧⲓⲥⲓ ⲛⲧⲉ ⲧⲁⲣⲉⲧⲏ ⲉⲩϥⲁⲓ ϧⲁ ⲫⲙⲟⲩ ⲛⲓⲏ︦ⲥ︦ ⲥⲏⲟⲩ


### 0010

ⲛⲓⲃⲉⲛ ϧⲉⲛ ⲡⲟⲩⲥⲱⲙⲁ ⲉⲩⲉⲣ ϩⲉⲗⲡⲓⲥ ⲉⲡⲓⲱⲟⲩ ⲉⲑⲛⲁ‐
ϭⲱⲣⲡ ⲛⲱⲟⲩ ⲉⲃⲟⲗ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ⲓⲥϫⲉ ⲧⲉⲛϭⲓ ⲙⲕⲁϩ
ⲛⲉⲙⲁϥ ⲧⲉⲛⲛⲁϭⲓ ⲱⲟⲩ ⲛⲉⲙⲁϥ ⲟⲛ. ⲉⲧⲁϥⲓ ⲇⲉ ⲉϣⲓⲏⲧ ⲁϥ‐
ϫⲱⲓⲗⲓ ⲙⲫⲙⲟⲛⲁⲥⲧⲏⲣⲓⲟⲛ ⲙⲫⲁ ⲡⲓⲉⲣⲫⲙⲉⲩⲓ ⲉⲑⲛⲁⲛⲉϥ ⲁⲃⲃⲁ
ⲍⲁⲭⲁⲣⲓⲁⲥ ⲡⲓⲡⲣⲉⲥⲃⲩⲧⲉⲣⲟⲥ ⲟⲩⲟϩ ⲛϩⲏⲅⲟⲩⲙⲉⲛⲟⲥ ⲛⲧⲉ ϯ‐
ⲗⲁⲩⲣⲁ ⲉⲑⲟⲩⲁⲃ ⲛⲧⲉ ⲁⲃⲃⲁ ⲙⲁⲕⲁⲣⲓⲟⲥ ⲫⲁⲓ ⲉⲧⲁϥⲉⲣ ⲉⲡⲓ‐
ⲥⲕⲟⲡⲟⲥ ⲉϯⲡⲟⲗⲓⲥ ⲥⲁⲓ ⲉⲟⲩⲣⲱⲙⲓ ⲡⲉ ⲉϥⲟⲩⲁⲃ ⲫⲁⲓ ⲉⲑⲛⲁⲩ
ⲉϩⲁⲛ ϭⲱⲣⲡ ⲉⲃⲟⲗ. ⲉⲧⲁϥⲛⲁⲩ ⲇⲉ ⲉⲡⲓⲁⲗⲟⲩ ⲉⲑⲟⲩⲁⲃ ⲛϫⲉ ⲡⲓ‐
ϧⲉⲗⲗⲟ ⲁⲃⲃⲁ ⲍⲁⲭⲁⲣⲓⲁⲥ ⲉϥⲛⲏⲟⲩ ϧⲁⲣⲟϥ ⲁ ⲡⲟⲥ ⲟⲩⲱⲛ ⲛⲛⲉϥ‐
ⲃⲁⲗ ⲁϥⲛⲁⲩ ⲉⲫⲙⲏⲓⲛⲓ ⲛⲟⲩⲥⲧⲁⲩⲣⲟⲥ ϩⲓϫⲉⲛ ⲧⲉϥⲁⲫⲉ ⲟⲩⲟϩ
ⲉⲧⲁϥⲛⲁⲩ ⲉⲡⲁⲓⲙⲏⲓⲛⲓ ⲙⲡⲁⲣⲁⲇⲟⲝⲟⲛ ⲁϥⲉⲣ ϣⲫⲏⲣⲓ ⲉⲙⲁϣⲱ
ⲁϥⲱϣ ⲉⲃⲟⲗ ⲉϥϫⲱ ⲙⲙⲟⲥ ϫⲉ ⲙⲫⲣⲏϯ ⲉⲧⲟⲩⲉⲣ ⲛⲓϣϯ ⲛϫⲉ
ⲛⲉⲕϩⲃⲏⲟⲩⲓ ⲡⲟ︦ⲥ︦ ⲁⲩϣⲱⲕ ⲛϫⲉ ⲛⲉⲕⲙⲟⲕⲙⲉⲕ ⲉⲙⲁϣⲱ. ⲟⲩⲟϩ
ϩⲱⲥ ⲉϥⲥⲟϭⲛⲓ ⲛϧⲣⲏⲓ ⲛϧⲏⲧϥ ⲛϫⲉ ⲡⲓϧⲉⲗⲗⲟ ⲉⲑⲟⲩⲁⲃ ⲁⲃⲃⲁ
ⲍⲁⲭⲁⲣⲓⲁⲥ ϫⲉ ⲟⲩ ϩⲁⲣⲁ ⲡⲉⲧⲛⲁϣⲱⲡⲓ ⲙⲡⲁⲓⲁⲗⲟⲩ ⲥⲁⲧⲟⲧϥ


### 0011

ⲁⲩϯ ⲛⲓⲁⲧϥ ⲉⲃⲟⲗ ϩⲓⲧⲉⲛ ⲟⲩⲁⲅⲅⲉⲗⲟⲥ ⲛⲧⲉ ⲡⲟ︦ⲥ︦ ⲉϥϫⲱⲙⲙⲟⲥ
ϫⲉ ϩⲏⲡⲡⲉ ⲁ ⲡⲟⲥ ⲉⲣⲭⲁⲣⲓⲍⲉⲥⲑⲁⲓ ⲛⲁⲕ ⲛⲟⲩⲛⲓϣϯ ⲛⲇⲱⲣⲟⲛ
ⲉϥⲟⲩⲁⲃ ⲉⲧⲉ ⲡⲁⲓⲁⲗⲟⲩ ⲡⲉ ⲉⲧⲁϥⲓ ϣⲁⲣⲟⲕ ⲫⲁⲓ ⲅⲁⲣ ⲛⲁϣⲱⲡⲓ
ⲛⲟⲩⲙⲁⲛⲉⲥⲱⲟⲩ ⲛⲧⲉ ⲡⲭⲥ ⲟⲩⲟϩ ⲙ‐ ⲡⲁⲧⲣⲓ‐
ⲁⲣⲭⲏⲥ ⲛⲛⲓⲉⲡⲓⲥⲕⲟⲡⲟⲥ. ⲛⲁⲓ ⲇⲉ ⲉⲧⲁϥⲥⲟⲑⲙⲟⲩ ⲛⲧⲟⲧϥ ⲙⲡⲓ‐
ⲁⲅⲅⲉⲗⲟⲥ ⲛϫⲉ ⲛⲓϧⲉⲗⲗⲟ ⲉⲑⲟⲩⲁⲃ ⲁϥⲣⲁϣⲓ ⲉⲙⲁϣⲱ. ⲉⲧⲁϥ‐
ϣⲱⲡⲓ ⲇⲉ ϧⲁⲧⲟⲧϥ ⲙⲡⲓϧⲉⲗⲗⲟ ⲉⲑⲟⲩⲁⲃ ⲛⲁⲩ ⲅ ⲛⲉϩⲟⲟⲩ
ⲁϥⲥⲁϫⲓ ⲛⲉⲙⲁϥ ⲉⲑⲃⲉ ⲡⲉϥⲟⲩϫⲁⲓ ⲥⲁⲧⲟⲧϥ ⲁϥⲟⲩⲟⲣⲡϥ ⲉⲧⲉ‐
ⲣⲉⲛⲟⲩϯ ⲉⲫⲙⲁ ⲛⲟⲩⲁⲅⲁⲡⲏⲧⲟⲥ ⲛⲧⲁϥ ϫⲉ ⲛⲧⲉϥϣⲱⲡⲓ ϧⲁ‐
ⲧⲟⲧϥ ϣⲁⲛⲧⲉϥⲉⲙⲓ ϫⲉ ⲟⲩ ⲡⲉ ⲉⲧⲉⲣⲉ ⲛⲉⲛⲓⲟϯ ⲙⲡⲓⲁⲗⲟⲩ ⲛⲁⲁⲓϥ
ⲉϥⲉⲣ ϩⲟϯ ϫⲉ ⲙⲏⲡⲱⲥ ⲛⲧⲟⲩϫⲉⲙϥ ϧⲁⲧⲟⲧϥ ⲟⲩⲟϩ ⲛⲧⲟⲩⲉⲣ
ⲡⲉⲧϩⲱⲟⲩ ⲙⲡⲓⲙⲁ ⲉⲑⲟⲩⲁⲃ ⲉⲑⲃⲏⲧϥ ϫⲉ ⲛⲉ ⲡⲓϧⲉⲗⲗⲟ ⲟⲩⲣⲱⲙⲓ
ⲡⲉ ⲉϥⲟⲓ ⲛⲥⲱⲓⲧ ⲉⲙⲁϣⲱ.
ⲉⲧⲁ ⲡⲁⲓⲁⲗⲟⲩ ⲇⲉ ⲓ ⲉⲧⲉⲣⲉⲛⲟⲩϯ ⲁϥϣⲉ ⲉϧⲟⲩⲛ ⲉⲡⲏⲓ ⲙⲡⲓ‐
ⲣⲱⲙⲓ ⲁⲩϫⲟⲥ ⲛⲁϥ ⲛϫⲉ ⲛⲉⲛϣⲏⲣⲓ ⲙⲡⲓⲣⲱⲙⲓ ϫⲉ ⲁ ⲡⲉⲛⲓⲱⲧ


### 0012

ϩⲱⲗ ⲉⲧⲕⲟⲓ ⲧⲟⲧⲉ ⲁ ⲡⲓⲁⲗⲟⲩ ⲁϥϩⲱⲗ ⲉⲡϣⲱⲓ ⲉϯϣⲉⲩⲛⲓ ⲛⲧⲉ
ⲡⲓⲣⲱⲙⲓ ⲁϥⲱⲗⲓ ⲛⲟⲩϣⲟⲗ ⲛⲥⲱⲟⲩⲃⲉⲛ ⲁϥⲧⲁⲗⲟϥ ⲉϫⲱϥ ⲁϥ‐
ⲛⲕⲟⲧ. ⲁⲥϣⲱⲡⲓ ⲉⲧⲁ ⲡⲓⲣⲱⲙⲓ ⲓ ⲉϩⲣⲏⲓ ⲉⲃⲟⲗϧⲉⲛ ⲧⲕⲟⲓ ⲉⲡⲉϥⲣⲁⲛ
ⲡⲉ ⲓⲱⲥⲏⲫ ⲟⲩⲡⲣⲉⲥⲃⲩⲧⲉⲣⲟⲥ ⲡⲉ ⲉⲩⲉⲣ ⲙⲉⲑⲣⲉ ϧⲁⲣⲟϥ ⲛⲧⲉⲛ
ⲟⲩⲙⲏϣ ϫⲉ ⲁϥϣⲱⲡⲓ ⲛϩⲟⲙⲟⲗⲟⲅⲏⲧⲏⲥ ⲉⲁⲩⲧⲁϩⲟϥ ⲉⲣⲁⲧϥ
ⲉⲡⲓⲃⲏⲙⲁ ⲛⲧⲉ ⲕⲩⲣⲟⲥ ⲡⲓⲁⲥⲉⲃⲏⲥ ⲁⲩϯ ⲟⲩⲙⲏϣ ⲛϣⲁϣ ⲛⲁϥ
ⲉⲑⲃⲉ ⲧϩⲟⲙⲟⲗⲟⲅⲓⲁ ⲙⲡⲓⲛⲁϩϯ. ⲉⲧⲁ ⲡⲓⲡⲣⲉⲥⲃⲩⲧⲉⲣⲟⲥ ⲓ ⲉⲡϣⲱⲓ
ⲉⲃⲟⲗϧⲉⲛ ⲧⲕⲟⲓ ⲁϥⲭⲁ ϯⲓⲱ ⲉϧⲟⲩⲛ ⲉⲡⲓⲟⲩⲟⲛϩϥ ⲁϥ‐
ϩⲱⲗ ⲉⲡϣⲱⲓ ⲉϯϣⲉⲩⲛⲓ ϫⲉ ⲛⲧⲉϥϯ ⲟⲩϣⲟⲗ ⲛⲥⲓⲙ ⲛϯⲉⲱ
ⲁϥⲛⲁⲩ ⲉⲡⲓϣⲟⲗ ⲛⲥⲱⲟⲩⲃⲉⲛ ⲫⲏ ⲉⲧⲧⲁⲗⲏⲟⲩⲧ ⲉⲡⲓⲁⲗⲟⲩ ⲉⲣⲉ
ⲡⲧⲩⲡⲟⲥ ⲛⲟⲩⲥⲧⲁⲩⲣⲟⲥ ⲛⲟⲩⲱⲓⲛⲓ ⲭⲏ ϩⲓϫⲱϥ ⲉϥϩⲓ ⲉⲃⲣⲏϫ
ⲛⲟⲩⲱⲓⲛⲓ ⲉⲃⲟⲗ. ⲉⲧⲁϥⲛⲁⲩ ⲇⲉ ⲉⲧⲁⲓⲟⲡⲧⲁⲥⲓⲁ ⲛϣⲫⲏⲣⲓ ⲛϫⲉ
ⲡⲓⲡⲣⲉⲥⲃⲩⲧⲉⲣⲟⲥ ⲁϥⲧⲱⲙⲛⲧ ⲟⲩⲟϩ ⲉⲧⲁϥⲓ ⲉϯ ⲛⲓⲁⲧϥ ⲉⲛⲁⲩ ⲉ‐
ⲡⲓⲁⲗⲟⲩ ⲉⲑⲟⲩⲁⲃ ⲁϥϫⲉⲛϥ ϫⲉ ⲛⲑⲟⲕ ⲟⲩ ⲉⲃⲟⲗ ⲑⲱⲛ ⲡⲁϣⲏⲣⲓ.


### 0013

ⲁϥⲧⲁⲙⲟϥ ⲉϯⲁⲓⲧⲓⲁ ⲛⲧⲉ ⲡⲓϩⲱⲃ. ϧⲉⲛ ϯⲟⲩⲛⲟⲩ ⲁϥⲁⲙⲟⲛⲓ
ⲛⲧⲁⲫⲉ ⲙⲡⲓⲁⲗⲟⲩ ⲁϥϯ ⲫⲓ ⲉⲣⲱⲥ ⲉϥϫⲱ ⲙⲙⲟⲥ ϫⲉ ⲡⲥⲙⲟⲩ ⲙ‐
ⲡⲟⲥ ⲉϫⲉⲛ ⲧⲁⲫⲉ ⲙⲡⲓⲑⲙⲏⲓ ⲟⲩⲟϩ ⲡⲁⲗⲓⲛ ⲉϫⲉⲛ ⲧⲟⲩⲁⲫⲉ
ⲟⲩⲥⲙⲟⲩ ⲛⲉⲙ ⲟⲩⲑⲉⲗⲏⲗ. ⲟⲩⲟϩ ⲁ ⲡⲓϧⲉⲗⲗⲟ ⲙⲡⲣⲉⲥⲃⲩⲧⲉⲣⲟⲥ
ⲭⲁϥ ϧⲁⲧⲟⲧϥ ⲛϩⲁⲛ ⲉϩⲟⲟⲩ.
ⲙⲁⲣⲉⲛⲧⲁⲥⲑⲟ ⲡⲓⲥⲁϫⲓ ⲉϫⲉⲛ ⲡⲓⲉϩⲟⲟⲩ ⲉⲧⲁ ⲡⲓⲁⲗⲟⲩ ⲓⲥⲁⲁⲕ
ⲓ ⲉⲃⲟⲗϧⲉⲛ ⲡⲉϥⲏⲓ ⲧⲉⲛⲛⲁⲧⲁⲙⲱⲧⲉⲛ ⲉⲡⲓϫⲱⲕ ⲉⲟⲩⲱⲟⲩ ⲙⲫ︦ϯ︦.
ⲉⲧⲁⲩⲕⲱϯ ⲇⲉ ⲛⲥⲱϥ ⲛϫⲉ ⲛⲉϥⲓⲟϯ ⲉⲧⲉⲙⲡⲟⲩϫⲉⲙϥ ⲁϥϣⲱⲡⲓ
ⲛϫⲉ ⲟⲩⲛⲓϣϯ ⲛⲣⲓⲙⲓ ⲛⲉⲙ ⲟⲩϩⲏⲃⲓ ⲉⲛⲁϣⲱϥ ⲟⲩⲟϩ ⲁ ⲡⲟⲩ‐
ⲣⲁϣⲓ ϣⲱⲡⲓ ⲛⲱⲟⲩ ⲛϩⲏⲃⲓ. ⲉⲧⲁⲩⲙⲉϣⲧ ⲛⲓⲙⲟⲛⲁⲥⲧⲏⲣⲓⲟⲛ
ⲧⲏⲣⲟⲩ ⲙⲡⲟⲩϫⲉⲙϥ ⲁⲩⲓ ⲉϣⲓⲏⲧ ⲉⲩⲕⲱϯ ⲛⲥⲱϥ ⲟⲩⲟϩ ⲙⲡⲟⲩ‐
ⲟⲩⲟⲛϩϥ ⲉⲣⲱⲟⲩ ⲛϫⲉ ⲛⲓϧⲉⲗⲗⲟ ⲉⲑⲟⲩⲁⲃ
ⲉⲡⲉⲓⲇⲏ ⲧⲟⲩⲥⲩⲛⲏⲑⲉⲓⲁ ⲧⲉ ⲑⲁⲓ ⲉⲩϣⲉⲡ ϧⲓⲥⲓ ⲉϫⲉⲛ ⲛⲟⲩ‐
ⲉⲣⲏⲟⲩ ⲉⲑⲣⲟⲩⲛⲁϩⲙⲟⲩ ⲉⲃⲟⲗ ϩⲗⲓ ⲛⲉⲡⲓⲑⲩⲙⲓⲁ ⲛⲧⲉ ⲡⲓ‐


### 0014

ⲕⲟⲥⲙⲟⲥ ⲉⲩⲓⲣⲓ ⲛⲧⲟⲩⲥⲡⲟⲩⲇⲏ ⲧⲏⲣⲥ ⲉⲑⲣⲟⲩϫⲱⲕ ⲙⲡⲥⲁϫⲓ
ⲙⲡⲓⲥⲱⲧⲏⲣ ⲉⲃⲟⲗ ϫⲉ ⲙⲙⲟⲛ ⲡⲉⲑⲛⲁⲁⲥ ⲉⲧⲁⲓⲁⲅⲁⲡⲏ ⲛⲧⲉ ⲟⲩⲁⲓ
ⲭⲱ ⲛⲧⲉϥⲯⲩⲭⲏ ⲉϫⲉⲛ ⲡⲉϥϣⲫⲏⲣ. ⲉⲧⲁⲩⲛⲁⲩ ⲇⲉ ⲛϫⲉ
ⲛⲉϥⲓⲟϯ ϫⲉ ⲙⲡⲟⲩⲟⲩⲟⲛϩϥ ⲉⲣⲱⲟⲩ ⲁⲩϣⲉ ⲛⲱⲟⲩ ⲉⲣⲁⲕⲟϯ
ⲉⲣⲁⲧϥ ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁⲩⲧⲁⲙⲟϥ ⲉⲡⲓϩⲱⲃ ⲉⲧⲁϥⲉⲣ ϩⲟϯ
ⲇⲉ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ϫⲉ ⲙⲏⲡⲱⲥ ⲛⲧⲟⲩⲧⲁⲙⲉ ϯⲉⲝⲟⲩⲥⲓⲁ
ⲟⲩⲟϩ ⲛⲧⲟⲩⲉⲣ ⲡⲉⲧϩⲱⲟⲩ ⲙⲡⲓⲙⲁ ⲉⲑⲟⲩⲁⲃ ⲁϥⲟⲩⲱⲣⲡ ⲛⲟⲩ‐
ⲉⲡⲓⲥⲧⲟⲗⲏ ⲉϣⲓⲏⲧ ϫⲉ ϩⲓⲛⲁ ⲛⲛⲟⲩⲭⲁϥ ⲥⲁⲡⲉⲙⲉⲛⲧ ⲙⲫⲓⲁⲣⲟ.
ⲉⲧⲁϥⲛⲁⲩ ⲇⲉ ⲛϫⲉ ⲡⲓϧⲉⲗⲗⲟ ⲉⲑⲟⲩⲁⲃ ⲁⲃⲃⲁ ⲍⲁⲭⲁⲣⲓⲁⲥ ⲉⲛⲓ‐
ϫⲟⲣϫⲥ ⲛⲧⲉ ⲡⲓⲇⲓⲁⲃⲟⲗⲟⲥ ⲁⲫⲥⲟⲧⲡⲥ ⲛⲁϥ ⲉϣⲉⲡ ϩⲁⲛ ⲑⲃⲁ
ⲛⲕⲓⲛⲇⲩⲛⲟⲥ ⲉⲑⲃⲏⲧϥ ⲉϩⲟⲧⲉ ⲉⲧⲏⲓϥ ⲛⲛⲉϥⲕⲁⲧⲁ ⲥⲁⲣⲝ ⲛⲕⲉ‐
ⲥⲟⲡ ⲉϥϫⲱⲕ ⲉⲃⲟⲗ ⲙⲡⲥⲁϫⲓ ⲙⲡⲓⲥⲱⲧⲏⲣ ϫⲉ ⲫⲏ ⲉⲑⲛⲁϣⲉⲡ
ⲟⲩⲁⲗⲟⲩ ⲉⲣⲟϥ ⲙⲡⲁⲓⲣⲏϯ ϧⲉⲛ ⲡⲁⲣⲁⲛ ⲁⲛⲟⲕ ⲡⲉ ⲉⲧⲉϥϣⲱⲡ


### 0015

ⲙⲙⲟⲓ. ⲉⲧⲁϥϣⲉⲡ ϫⲱϥ ⲇⲉ ⲙⲡⲓⲁⲗⲟⲩ ⲁϥϯ ⲉϫⲱϥ ⲛϯϩⲉⲃⲥⲱ
ⲛⲧⲉ ⲛⲓⲙⲟⲛⲁⲭⲟⲥ ⲁϥⲙⲟⲩϯ ⲉⲟⲩⲁⲓ ⲛⲛⲉϥⲙⲁⲑⲏⲧⲏⲥ ⲉⲡⲉϥⲣⲁⲛ
ⲡⲉ ⲁⲃⲣⲁⲁⲙ ⲉⲟⲩⲁⲥⲕⲏⲧⲏⲥ ⲡⲉ ⲡⲉϫⲁϥ ⲛⲁϥ ϫⲉ ⲧⲱⲛⲕ
ϭⲓ ⲙⲡⲁⲓⲁⲗⲟⲩ ⲙⲁϣⲉ ⲛⲁⲕ ⲉⲡⲧⲱⲟⲩ ⲙⲡⲁⲙⲁϩⲟ ϣⲱⲡⲓ ⲛⲱⲧⲉⲛ
ⲙⲙⲁⲩ ϣⲁⲧⲉ ⲡⲟⲥ ⲑⲱⲧ ⲙⲡϩⲏⲧ ⲛⲛⲉϥⲓⲟϯ ⲟⲩⲟϩ ϯⲛⲁⲟⲩⲱⲣⲡ
ⲛⲥⲁ ⲑⲏⲛⲟⲩ. ⲁⲩⲧⲱⲟⲩⲛⲟⲩ ⲇⲉ ⲁⲩϣⲉ ⲛⲱⲟⲩ ⲕⲁⲧⲁ ⲫⲣⲛϯ
ⲉⲧⲁϥϫⲟⲥ ⲛⲱⲟⲩ ⲛϫⲉ ⲡⲟⲩⲓⲱⲧ.
ⲉⲧⲁⲩϣⲱⲡⲓ ⲟⲩⲛ ϧⲉⲛ ⲡⲓⲧⲱⲟⲩ ⲉⲧⲉⲙⲙⲁⲩ ⲛⲟⲩⲙⲏϣ ⲛⲉϩⲟⲟⲩ
ϣⲁ ⲋ ⲛⲁⲃⲟⲧ ⲁϥⲥⲁϫⲓ ⲛϫⲉ ⲫⲏ ⲉⲑⲟⲩⲁⲃ ⲓⲥⲁⲁⲕ ⲛⲉⲙ ⲡⲓϧⲉⲗⲗⲟ
ⲁⲃⲣⲁⲁⲙ ϫⲉ ⲧⲱⲛⲕ ⲁⲙⲟⲩ ⲛⲉⲙⲏⲓ ϣⲁ ⲛⲁⲓⲟϯ ⲛⲧⲁⲟⲩⲟⲛϩⲧ
ⲉⲣⲱⲟⲩ ϫⲉ ⲟⲩⲏⲓ ⲁⲓϣⲧⲉⲙⲟⲩⲟⲛϩⲧ ⲉⲣⲱⲟⲩ ⲥⲉⲛⲁⲁⲓⲧ ⲛⲣⲉⲙϩⲉ
ⲁⲛ. ⲉⲧⲁ ⲡⲓϧⲉⲗⲗⲟ ⲁⲃⲣⲁⲁⲙ ⲥⲱⲧⲉⲙ ⲉⲛⲁⲓ ⲛⲧⲟⲧϥ ⲛⲓⲥⲁⲁⲕ
ⲁϥⲉⲣ ⲙⲁϩ ⲛϩⲏⲧ ⲉⲙⲁϣⲱ ⲉϥⲙⲉⲩⲓ ϫⲉ ⲁ ⲡⲓⲁⲗⲟⲩ ⲟⲩⲱⲙ
ⲛϩⲑⲏϥ ⲉϥⲟⲩⲱϣ ⲉⲭⲁ ⲧⲟⲧϥ ⲉⲃⲟⲗϧⲉⲛ ϯⲙⲉⲧⲙⲟⲛⲁⲭⲟⲥ ⲉⲑⲃⲉ
ⲛⲓϩⲟϫϩⲉϫ ⲉⲧⲁⲩⲓ ⲉϩⲣⲏⲓ ⲉϫⲱϥ. ⲧⲟⲧⲉ ⲡⲓϧⲉⲗⲗⲟ ⲥⲁϫⲓ ⲛⲉⲙⲁϥ
ⲉϥϫⲱ ⲙⲙⲟⲥ ϫⲉ ⲙⲡⲉⲣⲉⲣ ⲕⲟⲩϫⲓ ⲛϩⲏⲧ ϧⲉⲛ ⲛⲓϩⲟϫϩⲉϫ


### 0016

ⲥⲥϧⲏⲟⲩⲧ ⲅⲁⲣ ϫⲉ ⲡⲓϩⲟϫϩⲉϫ ⲁϥⲉⲣ ϩⲱⲃ ⲉⲟⲩϩⲩⲡⲟⲙⲟⲛⲏ
ϯϩⲩⲡⲟⲙⲟⲛⲏ ⲇⲉ ⲉⲟⲩⲇⲟⲕⲓⲙⲏ ϯⲇⲟⲕⲓⲙⲏ ⲉⲟⲩϩⲉⲗⲡⲓⲥ ϯ‐
ϩⲉⲗⲡⲓⲥ ⲙⲡⲁⲥϭⲓ ϣⲓⲡⲓ. ϯⲛⲟⲩ ⲇⲉ ⲡⲁⲙⲉⲛⲣⲓⲧ ⲛⲥⲟⲛ ⲙⲁⲣⲉⲛ‐
ⲉⲣϩⲩⲡⲟⲙⲉⲛⲉⲓⲛ ⲙⲡⲁⲓⲕⲟⲩϫⲓ ⲛⲥⲏⲟⲩ ϫⲉ ⲟⲩⲏⲓ ⲥⲥϧⲏⲟⲩⲧ ϫⲉ
ⲫⲏ ⲉⲧⲉ ⲡⲟ︦ⲥ︦ ⲙⲉⲓ ⲙⲙⲟϥ ϣⲁϥϯ ⲥⲃⲱ ⲛⲁϥ ⲟⲩⲟϩ ⲡⲁⲗⲓⲛ ⲥ‐
ⲥϧⲏⲟⲩⲧ ϫⲉ ⲡⲁϣⲏⲣⲓ ⲓⲥϫⲉ ⲁⲕⲓ ⲉⲉⲣ ⲃⲱⲕ ⲙⲡⲟ︦ⲥ︦ ⲓⲉ ⲥⲉⲃⲧⲉ ⲧⲉⲕ‐
ⲯⲩⲭⲏ ⲉϩⲁⲛ ⲡⲉⲓⲣⲁⲥⲙⲟⲥ ⲥⲥϧⲏⲟⲩⲧ ⲅⲁⲣ
ϫⲉ ⲁⲣⲓ ⲇⲟⲕⲓⲙⲁⲍⲉⲓⲛ ⲙⲙⲟⲓ ⲫ︦ϯ︦ ⲟⲩⲟϩ ⲁⲣⲓ ⲉⲓⲙⲉ ⲡⲁϩⲏⲧ
ⲁⲣⲉϣⲧⲉⲙ ⲫ︦ϯ︦ ⲉⲣⲇⲟⲕⲓⲙⲁⲍⲉⲓⲛ ⲙⲙⲟⲕ ⲛϣⲟⲣⲡ ⲡⲱⲥ ϥⲛⲁⲉⲙⲓ
ⲉⲡⲉⲛⲙⲉⲓ ⲉϧⲟⲩⲛ ⲉⲣⲟϥ. ⲛⲁⲓ ⲇⲉ ⲛⲉⲙ ⲛⲏ ⲉⲧⲟⲛⲓ ⲙⲙⲱⲟⲩ ⲁϥ‐
ϫⲟⲧⲟⲩ ⲛⲁϥ ⲛϫⲉ ⲡⲓϧⲉⲗⲗⲟ ⲉⲑⲟⲩⲁⲃ. ⲁϥⲉⲣ ⲟⲩⲱ ⲛϫⲉ ⲡⲓⲁⲗⲟⲩ
ⲉⲑⲟⲩⲁⲃ ⲓⲥⲁⲁⲕ ⲉϥϫⲱ ⲙⲙⲟⲥ ϫⲉ ⲕⲁⲗⲱⲥ ⲙⲉⲛ ⲁⲕϯ ⲥⲃⲱ ⲛⲏⲓ
ⲱ ⲡⲁⲓⲱⲧ ⲉⲑⲟⲩⲁⲃ ⲟⲩ ⲙⲟⲛⲟⲛ ⲉϭⲟϫⲓ ⲛⲥⲱⲕ ⲁⲗⲗⲁ ϯⲥⲉⲃⲧⲱⲧ
ⲉⲙⲟⲩ ⲉϫⲉⲛ ⲫⲣⲁⲛ ⲙⲡⲉⲛⲟ︦ⲥ︦  ⲓ︦ⲏ︦ⲥ︦ ⲡⲭ︦ⲥ︦ ⲫⲁⲓ ⲉⲧⲁⲓⲭⲁ ϩⲱⲃ


### 0017

ⲛⲓⲃⲉⲛ ⲛⲥⲱⲓ ⲟⲩⲟϩ ⲁⲓⲟⲩⲁϩⲅ ⲛⲥⲱϥ ⲉϣⲱⲡ ϯⲛⲁⲉⲣ ⲡⲉⲙⲡϣⲁ
ⲙⲡⲓⲱⲛϧ ⲛⲉⲛⲉϩ ⲉⲃⲟⲗϩⲓⲧⲉⲛ ⲧⲉϥⲙⲁⲧⲁⲅⲁⲑⲟⲥ. ⲉⲧⲁϥⲥⲱⲧⲉⲙ
ⲇⲉ ⲉⲛⲁⲓ ⲛϫⲉ ⲡⲓϧⲉⲗⲗⲟ ⲛⲧⲟⲧϥ ⲙⲡⲓⲁⲗⲟⲩ ⲁϥⲣⲁϣⲓ ⲉⲙⲁϣⲱ
ⲧⲟⲧⲉ ⲁⲩⲧⲱⲟⲩⲛⲟⲩ ⲙⲡⲃ̄ ϩⲓ ⲟⲩⲥⲟⲡ ⲁⲩⲙⲟϣⲓ ⲛⲉⲙ ⲛⲟⲩⲉⲣⲏⲟⲩ
ⲉⲩⲉⲣⲙⲉⲗⲉⲧⲁⲛ ϧⲉⲛ ⲡⲥⲁϫⲓ ⲙⲫ︦ϯ︦ ϣⲁⲧⲟⲩⲫⲟϩ ⲉⲡⲓⲧⲓⲙⲓ ⲙ‐
ⲡⲓⲁⲗⲟⲩ.
ⲛⲉ ⲟⲩⲟⲛ ⲟⲩⲧⲟⲡⲟⲥ ⲛⲧⲉ ⲛⲉϥⲓⲟϯ ⲥⲁⲃⲟⲗ ⲙⲡⲓⲧⲓⲙⲓ ⲉϥϣⲟⲡ
ⲛϧⲏⲧϥ ⲛϫⲉ ⲟⲩϧⲉⲗⲗⲟ ⲙⲙⲟⲛⲁⲭⲟⲥ ⲁⲩϫⲱⲓⲗⲓ ⲉⲡⲓⲧⲟⲡⲟⲥ ⲛⲉⲁ
ⲫⲣⲏ ϩⲱⲧⲡ ⲡⲉ. ⲁϥϣⲟⲡⲟⲩ ⲇⲉ ⲉⲣⲟϥ ϧⲉⲛ ⲟⲩⲣⲁϣⲓ ⲙⲉⲛⲧⲟⲓ
ⲙⲡⲉϥⲥⲟⲩⲱⲛⲟⲩ. ⲁϥϣⲉⲛϥ ⲛϫⲉ ⲡⲓⲁⲗⲟⲩ ⲓⲥⲁⲁⲕ ⲉϥϫⲱ ⲙⲙⲟⲥ
ϫⲉ ⲁⲕⲉⲙⲓ ⲡⲁⲓⲱⲧ ϫⲉ ⲁⲩϫⲓⲙⲓ ⲛⲓⲥⲁⲁⲕ ⲡⲓⲛⲟⲧⲁⲣⲓⲟⲥ. ⲁϥⲉⲣ
ⲟⲩⲱ ϫⲉ ⲙⲫⲏ ⲙⲡⲟⲩϫⲉⲙϥ ⲟⲩⲟⲛ ⲟⲩⲛⲓϣϯ ⲛϩⲏⲃⲓ ϧⲉⲛ ⲡⲏⲓ
ⲙⲡⲓⲁⲗⲟⲩ ⲉⲑⲃⲏⲧϥ ⲕⲁⲓ ⲅⲁⲣ ⲓⲥϫⲉⲛ ⲉⲧⲁϥϩⲱⲗ ⲉⲃⲟⲗ‐
ϩⲓⲧⲟⲟⲧⲟⲩ ⲥⲉⲉⲣ ϩⲏⲃⲓ. ⲧⲟⲧⲉ ⲁϥⲉⲣ ⲟⲩⲱ ⲡⲉϫⲁϥ ϫⲉ ⲁⲛⲟⲕ ⲡⲉ


### 0018

ⲓⲥⲁⲁⲕ. ⲉⲧⲁϥϣⲱⲡⲓ ⲇⲉ ϧⲉⲛ ⲟⲩⲧⲱⲙⲛⲧ ⲛϫⲉ ⲡⲓϧⲉⲗⲗⲟ ⲙⲙⲟ‐
ⲛⲁⲭⲟⲥ ⲙⲉⲛⲉⲛⲥⲱⲥ ⲁϥⲟⲩⲱϣⲧ ⲙⲙⲟϥ ⲟⲩⲟϩ ⲁϥⲧⲁⲣⲕⲟϥ ϫⲉ
ⲙⲡⲉⲣⲧⲁⲙⲉ ϩⲗⲓ. ⲛⲉ ⲟⲩⲟⲛ ⲟⲩⲥⲩⲅⲅⲉⲛⲏⲥ ⲛⲧⲉ ⲡⲓⲁⲗⲟⲩ ⲓⲥⲁⲁⲕ
ⲟⲩⲇⲓⲁⲕⲱⲛ ⲡⲉ ⲉⲡⲉϥⲣⲁⲛ ⲡⲉ ⲫⲓⲗⲟⲑⲉⲟⲥ ⲉⲟⲩⲣⲱⲙⲓ ⲡⲉ ⲉϥⲉⲣ
ϩⲟϯ ϧⲁⲧϩⲏ ⲙⲫ︦ϯ︦ ⲟⲩⲟϩ ⲛⲁϥⲭⲏ ϧⲁϫⲱⲟⲩ ⲛⲛⲉϥⲥⲩⲅⲅⲉⲛⲏⲥ
ⲧⲏⲣⲟⲩ ⲡⲉ ϩⲱⲥ ⲓⲱⲧ. ⲉⲧⲁϥⲟⲩⲱⲣⲡ ⲛⲥⲱϥ ⲁϥⲓ ϣⲁⲣⲟϥ ⲟⲩⲟϩ
ⲉⲧⲁϥⲛⲁⲩ ⲉⲣⲟϥ ⲁϥⲣⲁϣⲓ ⲉⲙⲁϣⲱ. ⲁϥⲥⲁϫⲓ ⲛⲉⲙⲁϥ ⲛϫⲉ ⲫⲏ
ⲉⲑⲟⲩⲁⲃ ⲓⲥⲁⲁⲕ ⲉϥϫⲱ ⲙⲙⲟⲥ ϫⲉ ⲓⲥϫⲉ ⲁⲓϫⲓⲙⲓ ⲛⲟⲩϩⲙⲟⲧ ⲙ‐
ⲡⲉⲕⲙⲑⲟ ⲓⲉ ⲥⲁϫⲓ ⲉϫⲱⲓ ⲛⲁϩⲣⲉⲛ ⲛⲁⲓⲟϯ ϩⲓⲛⲁ ⲛⲧⲟⲩϣⲧⲉⲙ‐
ⲧⲁϩⲛⲟ ⲙⲙⲟⲓ. ⲟⲩⲟϩ ⲉⲧⲁ ⲡⲓⲇⲓⲁⲕⲱⲛ ⲓ ⲉⲃⲟⲗϩⲓⲧⲟⲧϥ ⲁϥⲥⲁϫⲓ
ⲛⲉⲙ ⲛⲉϥⲓⲟϯ ⲁⲩⲱⲣⲕ ⲛⲁϥ ⲧⲟⲧⲉ ⲁϥⲟⲩⲱⲛϧ ⲙⲡⲓϩⲱⲃ ⲉⲣⲱⲟⲩ.
ⲉⲧⲁⲩⲥⲱⲧⲉⲙ ⲇⲉ ⲁⲩϣⲱⲡⲓ ϧⲉⲛ ⲟⲩϧⲣⲱⲟⲩ ⲛⲣⲁϣⲓ ⲛⲉⲙ ⲟⲩⲑⲉ‐
ⲗⲏⲗ ⲟⲩⲟϩ ⲁϥϣⲱⲡⲓ ⲛϫⲉ ⲟⲩϭⲟϫⲓ ⲛⲧⲉ ⲡⲓⲧⲓⲙⲓ ⲧⲏⲣϥ ⲉⲟⲩ‐
ⲥⲟⲡ ⲉϫⲉⲛ ⲡⲓⲁⲗⲟⲩ. ⲉⲧⲁⲩⲛⲁⲩ ⲇⲉ ⲉⲣⲟϥ ⲛϫⲉ ⲛⲉϥⲓⲟϯ ⲉϥⲟⲓ


### 0019

ⲙⲙⲟⲛⲁⲭⲟⲥ ⲙⲡⲟⲩⲉⲙⲓ ϫⲉ ⲟⲩ ⲡⲉ ⲉⲧⲟⲩⲛⲁⲁⲓϥ ⲉⲧⲁⲩϣⲱⲡⲓ ⲇⲉ
ϧⲉⲛ ⲟⲩⲧⲱⲙⲧ ⲛⲁⲩⲉⲙⲓ ⲁⲛ ⲡⲉ ϫⲉ ⲟⲩ ⲡⲉ ⲉⲧⲟⲩⲛⲁϫⲟϥ ⲙⲁ‐
ⲗⲓⲥⲧⲁ ⲛⲁⲩϣⲉⲣ ϩⲗⲓ ⲛϩⲱⲃ ⲁⲛ ⲡⲉ ⲉⲑⲃⲉ ⲡⲓⲁⲛⲁϣ
ⲉⲧⲁⲩⲱⲣⲕ ⲙⲙⲟϥ ⲙⲡⲓⲇⲓⲁⲕⲱⲛ ⲟⲩⲟϩ ⲁⲩⲁⲙⲟⲛⲓ ⲙⲙⲟϥ
ϧⲁⲧⲟⲧⲟⲩ ⲛⲟⲩⲁⲃⲟⲧ ⲛⲉϩⲟⲟⲩ ϣⲁⲧⲟⲩⲥⲓ ⲙⲡⲉϥⲥⲁⲓ ϫⲉ ⲛⲉ ⲟⲩ‐
ⲥⲁⲓⲉ ⲡⲉ ϧⲉⲛ ⲡⲉϥⲓⲛⲓ ⲥⲭⲉⲇⲟⲛ ⲉϫⲟⲥ ϫⲉ ⲟⲩⲁⲅⲅⲉⲗⲟⲥ ⲛⲧⲉ
ⲫ︦ϯ︦ ⲡⲉ.
ⲛⲁϥⲥⲁϫⲓ ⲛⲉⲙⲱⲟⲩ ⲡⲉ ⲛⲛⲏ ⲉⲧⲉⲣ ⲛⲟϥⲣⲓ ⲛⲛⲟⲩⲯⲩⲭⲏ. ⲛⲁⲓ
ⲇⲉ ⲛⲉ ⲛⲓⲥⲁϫⲓ ⲉⲧⲁϥϫⲟⲧⲟⲩ ⲛⲱⲟⲩ ϫⲉ ⲱ ⲛⲁⲓⲟϯ ϯϯ ϩⲟ ⲉⲣⲱⲧⲉⲛ
ⲙⲡⲉⲣⲭⲁ ϩⲑⲏⲧⲉⲛ ⲉⲧⲁⲓⲙⲉⲧⲣⲁⲙⲁⲟ ⲉⲧⲉⲛⲥⲙⲟⲛⲧ ⲁⲛ ⲟⲩⲇⲉ
ⲙⲡⲉⲣϣⲟⲩϣⲟⲩ ⲙⲙⲱⲧⲉⲛ ϩⲓⲧⲉⲛ ⲡⲁϣⲁⲓ ⲛⲛⲉⲧⲉⲛϩⲩⲡⲁⲣ‐
ⲭⲟⲛⲧⲁ ϫⲉ ⲛⲁⲓ ⲧⲏⲣⲟⲩ ⲥⲉⲛⲁⲥⲓⲛⲓⲛ ⲭⲱⲗⲉⲙ ⲗⲟⲓⲡⲟⲛ ⲙ‐
ⲡⲉⲛⲑⲣⲉ ⲛⲓⲡⲣⲟⲥ ⲟⲩⲥⲏⲟⲩ ⲧⲁⲕⲟ ⲛⲛⲓϣⲁ ⲉⲛⲉϩ ⲛⲧⲟⲧ ⲑⲏⲛⲟⲩ
ⲙⲁⲣⲉ ⲛⲓⲛⲉϫⲓ ⲛⲧⲉ ⲛⲓϩⲏⲕⲓ ⲥⲏ ⲉⲃⲟⲗϧⲉⲛ ⲛⲏ ⲉⲧⲉⲛⲟⲩⲧⲉⲛ. ⲡⲁⲓ‐


### 0020

ⲣⲏϯ ⲁϥⲓ ⲉⲃⲟⲗϩⲓⲧⲉⲛ ⲛⲉϥⲓⲟϯ ⲁϥϩⲱⲗ ⲉⲡϣⲁϥⲉ. ⲁⲩϫⲟⲥ ⲟⲛ
ⲉⲑⲃⲏⲧϥ ϫⲉ ⲟⲩⲙⲏϣ ⲛⲥⲟⲡ ⲉϥⲉⲛⲕⲟⲧ ϣⲁϥⲛⲁⲩ ⲉⲟⲩⲭⲉⲣⲟⲩ‐
ⲃⲓⲙ ⲛⲟⲩⲱⲓⲛⲓ ⲉϥⲛⲏⲟⲩ ⲉϥϩⲱⲃⲥ ⲛⲛⲉϥⲧⲉⲛϩ ⲉⲃⲟⲗ ⲉϫⲱϥ ϣⲁ‐
ⲧⲉϥⲧⲱⲛϥ ⲉⲃⲟⲗϧⲉⲛ ⲡⲓⲛⲕⲟⲧ ⲟⲩⲟϩ ⲡⲁⲓⲣⲏϯ ϣⲁϥⲛⲁⲩ ⲉⲣⲟϥ
ⲉϥϩⲱⲗ ⲉⲡϣⲱⲓ ⲉⲛⲓⲫⲏⲟⲩⲓ. ⲱ ⲛⲓϩⲙⲟⲧ ⲉⲛⲁⲧⲥⲁϫⲓ ⲉⲣⲱⲟⲩ ⲉⲣⲉ
ⲫ︦ϯ︦ ⲉⲣⲭⲁⲣⲓⲍⲉⲥⲑⲁⲓ ⲙⲙⲱⲟⲩ ⲛⲛⲓϣⲏⲣⲓ ⲛⲧⲉ ⲛⲓⲣⲱⲙⲓ ⲁⲙⲱⲓⲛⲓ
ⲁⲛⲁⲩ ⲉⲡⲧⲁⲓⲟ ⲙⲡⲁⲓⲣⲱⲙⲓ ⲉⲣⲉ ⲛⲓⲭⲉⲣⲟⲩⲃⲓⲙ ⲉⲣ ϧⲏⲓⲃⲓ ⲉϫⲱϥ
ⲁⲩϫⲟⲥ ⲟⲛ ⲉⲑⲃⲏⲧϥ ϫⲉ ⲓⲥϫⲉⲛ ⲛⲓⲉϩⲟⲟⲩ ⲉⲧⲁⲩϫⲫⲟϥ.
ϣⲁⲧⲉϥϣⲉ ⲛⲁϥ ϩⲁ ⲫ︦ϯ︦ ⲙⲡⲉ ϩⲗⲓ ⲛⲥⲩⲛⲟⲩⲥⲓⲁ ⲛϩⲱⲟⲩⲧ ⲓ
ⲉⲃⲟⲗ ⲛϧⲏⲧϥ ⲥⲥϧⲏⲟⲩⲧ ⲅⲁⲣ ϫⲉ ϣⲁⲣⲉ ⲡⲁⲅⲅⲉⲗⲟⲥ ⲙⲡⲟ︦ⲥ︦ ϩⲓ ⲕⲟⲧ
ⲙⲡⲕⲱϯ ⲛⲟⲩⲟⲛ ⲛⲓⲃⲉⲛ ⲉⲧⲉⲣ ϩⲟϯ ϧⲁ ⲧⲉϥϩⲏ ⲟⲩⲟϩ ϥⲛⲁ‐
ⲛⲁϩⲙⲟⲩ. ⲙⲉⲛⲉⲛⲥⲁ ⲡⲓⲁⲃⲟⲧ ⲇⲉ ⲛⲉϩⲟⲟⲩ ⲉⲧⲁϥⲓ ⲉⲃⲟⲗ ϧⲁⲧⲉⲛ
ⲛⲉϥⲓⲟϯ ⲛⲁⲩⲉⲣ ϩⲙⲟⲧ ⲛⲁϥ ⲡⲉ ⲙⲫⲏ ⲉⲧⲉϥⲉⲣⲉⲡⲓⲑⲩⲙⲉⲓⲛ
ⲉⲣⲟϥ. ⲧⲟⲧⲉ ⲛⲁϥⲉⲣⲯⲁⲗⲗⲉⲓⲛ ⲛⲉⲙ ⲡⲓⲡⲣⲟⲫⲏⲧⲏⲥ ⲉϥϫⲱ


### 0021

ⲙⲙⲟⲥ ϫⲉ ϧⲉⲛ ⲡⲁⲛⲟⲩϯ ϯⲛⲁⲟⲩⲱⲧⲉⲃ ⲡⲟⲩⲥⲟⲃⲧ ⲟⲩⲟϩ ⲡⲁⲓ ⲟⲛ
ϫⲉ ⲡⲓⲫⲁϣ ⲁϥϧⲟⲙϧⲉⲙ ⲟⲩⲟϩ ⲟⲛ ϫⲉ ⲧⲉⲕⲟⲩⲓⲛⲁⲙ ⲛⲟ︦ⲥ︦ ⲁⲥⲓⲣⲓ
ⲛⲟⲩϫⲟⲙ. ⲟⲩⲟϩ ⲉⲧⲁϥⲓ ⲉϣⲓⲏⲧ ⲡⲓⲧⲱⲟⲩ ⲉⲑⲟⲩⲁⲃ ⲛⲧⲉ ⲫ︦ϯ︦
ⲛⲁϥϫⲱ ⲙⲡⲥⲁϫⲓ ⲙⲡⲓⲑⲉⲟⲗⲟⲅⲟⲥ ϫⲉ ⲙⲟⲓ ⲛⲏⲓ ⲙⲡϣⲁϥⲉ ⲛⲉⲙ‐
ⲡⲭ︦ⲥ︦ ⲟⲩⲟϩ ⲉⲧⲁϥⲛⲁⲩ ⲉⲣⲟϥ ⲛϫⲉ ⲡⲉϥⲓⲱⲧ ⲙⲡ︦ⲛ︦︦︦ⲁ︦ⲧⲓⲕⲟⲛ ⲁϥ‐
ⲣⲁϣⲓ ⲉⲙⲁϣⲱ.
ⲗⲟⲓⲡⲟⲡ ⲁϥϣⲱⲡⲓ ϧⲁⲧⲟⲧϥ ⲙⲡⲓϧⲉⲗⲗⲟ ⲁⲃⲃⲁ ⲍⲁⲭⲁⲣⲓⲁⲥ
ⲉϥϯ ⲛⲧⲟⲧϥ ϧⲉⲛ ⲛⲉϥϩⲃⲏⲟⲩⲓ ⲧⲏⲣⲟⲩ ⲙⲫⲣⲏϯ ⲛⲓⲏⲥⲟⲩ ⲉϥ‐
ϣⲉⲙϣⲓ ⲙⲙⲱⲩⲥⲏⲥ ⲉϥⲛⲁⲩ ⲇⲉ ⲉⲧⲡⲟⲗⲓⲧⲉⲓⲁ ⲛⲛⲓⲥⲛⲏⲟⲩ ⲉⲧ‐
ϣⲟⲡ ϧⲉⲛ ⲡⲓⲙⲟⲛⲁⲥⲧⲏⲣⲓⲟⲛ ⲉⲩⲙⲟϣⲓ ϧⲉⲛ ⲟⲩⲕⲱⲧ ⲛⲉⲙ ⲟⲩⲁⲣⲉϩ
ⲉⲩⲟⲩⲟⲧⲉⲃ ⲉⲛⲟⲩⲉⲣⲏⲟⲩ ϧⲉⲛ ⲧⲁⲣⲉⲧⲏ ⲙⲫⲣⲏϯ ⲛϩⲁⲛ ϣϣⲏⲛ
ⲉⲩⲟⲡⲧ ⲛⲕⲁⲣⲡⲟⲥ. ⲫⲏ ⲉⲑⲟⲩⲁⲃ ⲇⲉ ⲓⲥⲁⲁⲕ ⲛⲉϥⲁⲣⲉⲧⲏ ⲉⲧⲟⲓ
ⲛϣⲫⲏⲣⲓ ⲛⲁⲓ ⲉⲧⲁϥⲟⲩⲟⲛϩ ⲉⲃⲟⲗ ⲛϧⲣⲏⲓ ⲛ‐
ϧⲏⲧϥ ϩⲱⲥⲧⲉ ⲛⲧⲉϥⲉⲣ ⲥⲁⲡϣⲱⲓ ⲛⲟⲩⲟⲛ ⲛⲓⲃⲉⲛ ⲉⲧϧⲉⲛ ⲡⲓⲙⲟ‐


### 0022

ⲛⲁⲥⲧⲏⲣⲓⲟⲛ ⲟⲩⲟϩ ϯⲥⲁⲣⲝ ⲙⲉⲛ ⲁϥⲑⲉⲃⲓⲟⲥ ϧⲓⲧⲉⲛ ⲡϧⲓⲥⲓ
ⲛⲛⲓⲁⲥⲕⲏⲥⲓⲥ ⲟⲩⲟϩ ⲟⲛ ⲛⲉ ⲟⲩⲣⲉⲙ ⲣⲁⲩϣ ⲡⲉ ⲛⲑⲉⲃⲓⲉ ⲉϥⲉⲣ‐
ⲕⲟⲥⲙⲉⲓⲛ ϧⲉⲛ ⲛⲓϩⲙⲟⲧ ⲧⲏⲣⲟⲩ ⲛⲧⲉ ⲡⲓⲡ︦ⲛ︦ⲁ︦ ⲉⲑⲟⲩⲁⲃ ⲟⲩⲟϩ ⲛⲉ
ⲙⲡⲁϥϩⲱⲣⲡ ⲛⲟⲩⲙⲏϣ ⲛⲛⲁⲩ ϧⲉⲛ ⲡⲓⲉϫⲱⲣϩ ⲙⲁⲗⲗⲟⲛ ⲇⲉ
ϯⲕⲩⲣⲓⲁⲕⲏ ⲙⲡⲁϥϩⲱⲣⲡ ⲉⲡⲧⲏⲣϥ ⲟⲩⲟϩ ⲛⲑⲟϥ ⲉⲧⲥⲁϩϯ ⲛⲛⲓ‐
ⲥⲛⲏⲟⲩ ⲉϥϣⲉⲙϣⲓ ⲙⲙⲱⲟⲩ ⲉϥⲫⲱⲣϫ ϧⲁⲣⲱⲟⲩ ⲉϥⲑⲟⲛⲧⲉⲛ
ⲙⲙⲟϥ ⲉⲡⲓⲥⲱⲧⲏⲣ ⲫⲁⲓ ⲉⲧϫⲱ ⲙⲙⲟⲥ ϫⲉ ⲡⲓⲛⲓϣϯ ⲉⲧϧⲉⲛ ⲑⲏⲛⲟⲩ
ⲉϥⲉⲣ ⲃⲱⲕ ⲛⲱⲧⲉⲛ. ⲛⲁⲩⲛⲏⲟⲩ ⲇⲉ ϩⲁⲣⲟϥ ⲛϫⲉ ⲛⲉϥⲥⲛⲏⲟⲩ
ⲉⲩⲓⲛⲓ ⲛⲁϥ ⲛⲟⲩⲙⲏϣ ⲛⲭⲣⲏⲙⲁ ⲛⲉⲙ ϩⲁⲛ ϩⲃⲱⲥ ⲟⲩⲟϩ ⲛⲁϥ‐
ⲥⲱⲣ ⲙⲙⲱⲟⲩ ⲛⲛⲓⲥⲛⲏⲟⲩ ⲉⲧϧⲉⲛ ⲡⲓⲧⲟⲡⲟⲥ ⲟⲩⲟϩ ⲛⲁϥϣⲟⲡ
ⲛⲥⲟⲗⲥⲉⲗ ⲛⲛⲓⲥⲛⲏⲟⲩ ⲧⲏⲣⲟⲩ ⲉⲩⲛⲏⲟⲩ ϩⲁⲣⲟϥ ⲉⲩϭⲓ ⲛⲟⲙϯ
ⲉⲃⲟⲗ ϩⲓⲧⲟⲧϥ. ⲟⲩⲟϩ ⲁϥϩⲟⲛϩⲉⲛ ⲉⲧⲟⲧⲟⲩ ⲛⲛⲓⲥⲛⲏⲟⲩ ⲉⲧϧⲉⲛ
ⲡⲓⲁⲃⲏⲧ ⲛϫⲉ ⲡⲟⲩⲓⲱⲧ ⲙⲡⲛⲁⲧⲓⲕⲟⲛ ϫⲉ ⲉϣⲱⲡ ⲛⲧⲉ ⲓⲥⲁⲁⲕ ⲓ
ⲉϧⲟⲩⲛ ⲉⲫⲙⲁ ⲛϣⲱⲡⲓ ⲛⲟⲩⲁⲓ ⲙⲙⲱⲧⲉⲛ ⲟϩⲓ ⲉⲣⲁⲧⲉⲛ ⲑⲏⲛⲟⲩ
ϣⲁⲧⲉϥϣⲉ ⲛⲁϥ. ⲛⲑⲟϥ ⲇⲉ ⲙⲡⲉϥⲧⲁⲙⲟϥ ϫⲉ ⲛⲛⲉϥϭⲓⲥⲓ ⲛϩⲏⲧ.


### 0023

ⲟⲩⲟϩ ϧⲉⲛ ⲡϫⲓ ⲛⲑⲣⲉ ⲡⲟⲥ ⲧⲁⲙⲉ ⲡⲓϧⲉⲗⲗⲟ ⲉⲑⲟⲩⲁⲃ ⲉⲛⲏ ⲉⲑ‐
ⲛⲁϣⲱⲡⲓ ⲙⲙⲟϥ ⲁϥϩⲟⲛϩⲉⲛ ⲛⲛⲓⲥⲛⲏⲟⲩ ⲕⲁⲧⲁ ⲫⲣⲏϯ
ⲉⲧⲥϧⲏⲟⲩⲧ ϫⲉ ⲙⲏ ⲡⲟ︦ⲥ︦ ⲛⲁⲉⲣ ⲟⲩϩⲱⲃ ⲉϣⲧⲉⲙⲧⲁⲙⲉ ⲛⲉϥⲉⲃⲓⲁⲓⲕ
ⲉⲣⲱⲟⲩ. ⲁⲓϣⲁⲛϫⲟⲟⲥ ⲉⲡⲁⲓⲁⲅⲓⲟⲥ ϩⲱϥ ⲱ ⲛⲁⲙⲉⲛⲣⲁϯ ϫⲉ
ⲁⲩⲫⲟⲣϫϥ ⲉⲃⲟⲗ ϩⲱϥ ⲓⲥϫⲉⲛ ⲛⲉϥϧⲉⲛ ⲑⲛⲉϫⲓ ϯⲛⲁϣⲱϥⲧ ⲁⲛ
ϯⲛⲁⲩ ⲅⲁⲣ ⲉⲡⲓⲥⲁϫⲓ ⲉϥⲧⲟⲙⲓ. ⲉⲧⲁϥϯ ⲇⲉ ⲙⲡⲉϥϩⲏⲧ ⲉⲛⲓ‐
ⲅⲣⲁϥⲏ ⲙⲡⲉ ϩⲗⲓ ⲛⲍⲏⲧⲏⲙⲁ ⲉⲣ ⲁⲧϫⲟⲙ ⲛⲧⲟⲧϥ ⲙⲁⲗⲓⲥⲧⲁ
ⲛⲓⲗⲟⲅⲟⲥ ⲛⲧⲉ ⲛⲓⲥⲁϧ ⲛⲧⲉ ϯⲉⲕⲕⲗⲏⲥⲓⲁ.
ⲛⲉ ⲟⲩⲟⲛ ⲟⲩϧⲉⲗⲗⲟ ⲇⲉ ⲟⲛ ϧⲉⲛ ⲡⲓⲧⲱⲟⲩ ⲡⲉ ⲉⲟⲩⲛⲓϣϯ ⲛⲁⲥ‐
ⲕⲏⲧⲏⲥ ⲡⲉ ⲫⲁⲓ ⲇⲉ ⲉⲩⲉⲣ ⲙⲉⲑⲣⲉ ϧⲁⲣⲟϥ ⲛϫⲉ ⲟⲩⲟⲛ ⲛⲓⲃⲉⲛ
ⲉⲑⲃⲉ ⲛⲉϥⲁⲣⲉⲧⲏ. ⲁⲥϣⲱⲡⲓ ⲉⲧⲁϥⲛⲁⲩ ⲉⲫⲏ ⲉⲑⲟⲩⲁⲃ ⲓⲥⲁⲁⲕ
ⲡⲉϫⲁϥ ⲛⲛⲓⲥⲛⲏⲟⲩ ⲉⲑⲙⲟϣⲓ ⲛⲉⲙⲁϥ ϫⲉ ⲓⲥ ⲟⲩⲓⲥⲣⲁⲏⲗⲓⲧⲏⲥ
ⲙⲙⲟⲛ ⲇⲟⲗⲟⲥ ⲛϧⲏⲧϥ ⲫⲁⲓ ⲛⲁϣⲱⲡⲓ ⲛⲟⲩⲁⲣⲭⲓⲉⲡⲓⲥⲕⲟⲡⲟⲥ
ⲛϯⲡⲟⲗⲓⲥ ⲣⲁⲕⲟϯ ⲟⲩⲟϩ ⲙⲡⲁⲧⲣⲓⲁⲣⲭⲏⲥ ⲫⲁⲓ ⲛⲁϣⲱⲡⲓ ⲉϥⲟⲓ
ⲛⲛⲓϣϯ ⲙⲡⲉⲙⲑⲟ ⲙⲡⲟ︦ⲥ︦ ⲟⲩⲟϩ ⲛⲉϥⲥⲁϫⲓ ⲛⲁⲫⲟϩ ϣⲁ ⲁⲩⲣⲏϫⲥ


### 0024

ⲛϯⲟⲓⲕⲟⲩⲙⲉⲛⲏ. ⲉⲧⲁⲩⲥⲱⲧⲉⲙ ⲇⲉ ⲉⲛⲁⲓ ⲛϫⲉ ⲛⲓⲥⲛⲏⲟⲩ ⲛⲧⲟⲧϥ
ⲙⲡⲓϧⲉⲗⲗⲟ ⲉⲑⲟⲩⲁⲃ ⲁⲩⲉⲣ ϣⲫⲏⲣⲓ ⲟⲩⲟϩ ⲁⲩϯ ⲱⲟⲩ ⲙⲫ︦ϯ︦ ⲫⲁⲓ
ⲉⲧϭⲱⲣⲡ ⲛⲛⲉϥⲙⲩⲥⲧⲏⲣⲓⲟⲛ ⲉⲃⲟⲗ ⲛⲛⲏ ⲉⲧⲉⲙⲡϣⲁ ⲙⲙⲱⲟⲩ
ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ϫⲉ ⲉⲩⲉⲛⲁⲩ ⲛϫⲉ ⲛⲏ ⲉⲧⲉⲙⲡⲟⲩⲛⲁⲩ
ⲟⲩⲟϩ ⲛⲏ ⲉⲧⲥⲱⲧⲉⲙ ⲙⲡⲟⲩⲕⲁϯ. ⲫⲏ ⲉⲑⲟⲩⲁⲃ
ⲇⲉ ⲓⲥⲁⲁⲕ ⲛⲁϥⲉⲣⲡⲣⲟⲕⲟⲡⲧⲉⲓⲛ ϧⲉⲛ ⲛⲓⲁⲣⲉⲧⲏ ⲧⲏⲣⲟⲩ ϩⲱⲥⲧⲉ
ⲛⲧⲟⲩⲥⲱⲧⲉⲙ ⲉⲡⲉϥⲥⲱⲓⲧ ϧⲉⲛ ⲭⲱⲣⲁ ⲧⲏⲣⲥ ⲛⲧⲉ ⲭⲏⲙⲓ ⲟⲩⲟϩ ⲁ
ⲟⲩⲙⲏϣ ⲭⲁ ⲡⲓⲕⲟⲥⲙⲟⲥ ⲛⲥⲱⲟⲩ ⲁⲩⲉⲣ ⲙⲟⲛⲁⲭⲟⲥ ⲉⲟⲩⲁⲓ ⲉⲃⲟⲗ‐
ⲛϧⲏⲧⲟⲩ ⲡⲉ ⲙⲉⲛⲉⲛⲥⲱⲛ ⲫⲁⲓ ⲉⲛⲁϥⲟⲓ ⲛⲛⲟⲧⲁⲣⲓⲟⲥ ⲛⲁϥ ⲛϣⲟⲣⲡ.
ⲉⲧⲁϥⲥⲱⲧⲉⲙ ⲇⲉ ϫⲉ ⲁ ⲫⲏ ⲉⲑⲟⲩⲁⲃ ⲉⲣⲁⲡⲟⲧⲁⲍⲉⲥⲑⲁⲓ ⲙⲡⲓ‐
ⲕⲟⲥⲙⲟⲥ ⲁϥⲓ ϩⲱϥ ⲁϥⲉⲣ ⲙⲟⲛⲁⲭⲟⲥ ϧⲁⲧⲟⲧϥ ⲕⲁⲓ ⲟⲩⲁⲓ ⲇⲉ ⲟⲛ
ⲉⲡⲉϥⲣⲁⲛ ⲡⲉ ⲓⲁⲛⲛⲏ ⲫⲁⲓ ⲇⲉ ⲟⲩⲅⲉⲛⲟⲥ ⲉⲧϭⲟⲥⲓ ⲡⲉ ⲉϥⲟⲓ ⲛ‐
ϣⲏⲣⲓ ⲙⲫⲏ ⲉⲑⲟⲩⲁⲃ ⲛⲉ ⲟⲩⲉⲃⲟⲗ ⲡⲉ ϧⲉⲛ ⲧϩⲁⲓⲣⲉⲥⲓⲥ ⲛⲛⲓⲁⲧ‐


### 0025

ⲥⲙⲟⲩ ⲛⲁⲓ ⲉⲧϫⲱ ⲙⲙⲟⲥ ϫⲉ ⲓⲥϫⲉⲛ ⲡⲓⲁⲅⲓⲟⲥ ⲇⲓⲟⲥⲕⲟⲣⲟⲥ ⲙⲡⲉ
ⲁⲣⲭⲓⲉⲡⲓⲥⲕⲟⲡⲟⲥ ϣⲱⲡⲓ ⲉϫⲱⲟⲩ ϧⲉⲛ ⲫⲁⲓ ⲁⲩⲡⲱⲣϫ ⲥⲁⲃⲟⲗ
ⲛⲛⲓⲉⲕⲕⲗⲏⲥⲓⲁ ⲁⲩϣⲱⲡⲓ ⲛϩⲁⲓⲣⲉⲧⲓⲕⲟⲥ. ⲉⲧⲁϥⲓ ϣⲁⲣⲟϥ ⲁϥⲁⲓϥ
ⲛⲭⲣⲓⲥⲧⲓⲁⲛⲟⲥ ⲟⲩⲟϩ ⲙⲙⲟⲛⲁⲭⲟⲥ ⲁϥϣⲱⲡⲓ ϩⲱϥ ⲛⲟⲩⲁⲅⲓⲟⲥ
ϩⲱⲥⲧⲉ ⲛⲥⲉⲁⲓϥ ⲛⲉⲡⲓⲥⲕⲟⲡⲟⲥ ⲛⲥⲉⲧⲉⲛϩⲟⲩⲧϥ ⲉϩⲁⲛ ⲗⲁⲟⲥ
ⲉⲩⲟϣ. ⲛⲁⲓ ⲛⲉ ⲛⲓϣⲟⲣⲡ ⲛⲇⲱⲣⲟⲛ ⲉⲧⲁ ⲫⲏ ⲉⲑⲟⲩⲁⲃ ⲁⲃⲃⲁ
ⲓⲥⲁⲁⲕ ⲉⲛⲟⲩ ⲉϧⲟⲩⲛ ⲙⲡⲟⲥ ⲙⲡⲉ ⲡⲓⲡⲟⲛⲏⲣⲟⲥ ⲛⲇⲓⲁⲃⲟⲗⲟⲥ ϣ‐
ⲛⲁⲩ ⲉⲡⲁⲓⲁⲅⲓⲟⲥ ⲉϥⲉⲣⲡⲣⲟⲕⲟⲡⲧⲉⲓⲛ ϧⲉⲛ ⲛⲓⲁⲣⲉⲧⲏ.
ⲁⲥϣⲱⲡⲓ ⲉⲣⲉ ⲫⲏ ⲉⲑⲟⲩⲁⲃ ⲛⲕⲟⲧ ϧⲉⲛ ⲡⲓⲉϫⲱⲣϩ ⲁ ⲟⲩⲇⲁⲓ‐
ⲙⲱⲛ ⲛⲓϥⲓ ⲉϧⲣⲏⲓ ⲉⲛⲉϥⲙⲁϣϫ. ⲉⲧⲁϥⲧⲱⲛϥ ϧⲉⲛ
ⲡⲓⲛⲕⲟⲧ ⲙⲡⲉϥϣϫⲉⲙϫⲟⲙ ⲛϩⲉⲙⲥⲓ ⲁϥⲧⲁⲙⲉ ⲡⲉϥⲓⲱⲧ ⲉⲡⲓⲡⲟⲗⲉ‐
ⲙⲟⲥ ⲁϥⲉⲣ ⲙⲕⲁϩ ⲛϩⲏⲧ ⲉⲙⲁϣⲱ ⲟⲩⲟϩ ϩⲱⲥ ϫⲉ ⲉⲣⲉ ⲡⲓϧⲉⲗⲗⲟ
ϭⲟⲛⲧ ⲁⲛ ϧⲉⲛ ⲡⲁⲓⲛⲓϣϯ ⲙⲡⲟⲗⲉⲙⲟⲥ ⲁϥⲟⲩⲟⲣⲡϥ ⲉⲫⲙⲁ ⲛⲟⲩ‐
ⲛⲓϣϯ ⲛⲁⲥⲕⲏⲧⲏⲥ ⲫⲁⲓ ⲁϥϭⲓ ⲟⲩⲙⲏϣ ⲛϧⲓⲥⲓ ⲛⲧⲟⲧⲟⲩ ⲛⲛⲓ‐
ⲇⲁⲓⲙⲱⲛ ⲟⲩⲟϩ ⲉⲧⲁ ⲡⲓϧⲉⲗⲗⲟ ⲛⲁⲩ ⲉⲣⲟϥ ⲁ ⲡⲓⲁⲗⲟⲩ ϫⲱ


### 0026

ⲉⲣⲁϥ ⲙⲡⲓⲡⲟⲗⲉⲙⲟⲥ. ⲡⲉϫⲉ ⲡⲓϧⲉⲗⲗⲟ ⲛⲁϥ ϫⲉ ⲡⲁϣⲏⲣⲓ ϯ‐
ⲛⲁϣϯ ⲉⲛⲧⲟⲗⲏ ⲉⲧⲟⲧⲕ ⲁⲛ ⲉⲑⲃⲉ ⲡⲉⲕⲓⲱⲧ ϫⲉ ⲛⲑⲟⲕ ⲟⲩϣⲏⲣⲓ
ⲛⲕⲟⲓⲛⲱⲛⲓⲁ ⲁⲗⲗⲁ ⲙⲁϣⲉ ⲛⲁⲕ ⲉⲫⲙⲁ ⲙⲡⲉⲕⲓⲱⲧ ⲫⲏ ⲉⲧⲉϥ‐
ⲛⲁϫⲟϥ ⲛⲁⲕ ⲁⲣⲓⲧϥ ϯⲉⲣ ϩⲉⲗⲡⲓⲥ ⲉⲫ︦ϯ︦ ϫⲉ ⲭⲛⲁⲧⲟⲛ. ⲉⲧⲁϥⲓ
ⲁϥⲧⲁⲙⲉ ⲡⲉϥⲓⲱⲧ ⲉⲛⲉⲛⲥⲁϫⲓ ⲙⲡⲓϧⲉⲗⲗⲟ ⲁϥⲉⲣ ⲟⲩⲱ ⲛϫⲉ
ⲡⲉϥⲓⲱⲧ ⲡⲉϫⲁϥ ⲛⲁϥ ϫⲉ ϩⲱⲗ ⲁⲣⲓⲕⲁⲑⲁⲣⲓⲍⲉⲓⲛ ⲛⲛⲓⲙⲁ ⲛ‐
ϩⲉⲙⲥⲓ ⲛⲧⲉ ⲛⲓⲥⲛⲏⲟⲩ ⲟⲩⲟϩ ϯⲛⲁϩϯ ϫⲉ ⲫ︦ϯ︦ ⲛⲁϯ ⲙⲧⲟⲛ ⲛⲁⲕ.
ⲟⲩⲟϩ ⲁϥϣⲉⲡ ⲡⲓⲥⲁϫⲓ ⲉⲣⲟϥ ϧⲉⲛ ⲟⲩϩⲉⲓⲣⲏⲛⲏ ⲉⲡⲉⲓⲇⲏ ⲛ‐
ⲥⲏⲟⲩ ⲛⲓⲃⲉⲛ ⲁϥϭⲟϫⲓ ⲛⲥⲁ ⲡⲓⲑⲉⲃⲓⲟ ⲁϥϩⲉⲙⲥⲓ ϧⲉⲛ ⲛⲁⲓϧⲓⲥⲓ
ⲙⲡⲁⲓⲣⲏϯ ⲛⲥ ⲛⲁⲃⲟⲧ ⲉϥⲙⲁϩ ⲙⲱⲟⲩ ⲛⲱⲟⲩ ⲙⲡⲓⲉϫⲱⲣϩ ⲉϥⲉⲣ‐
ⲕⲁⲑⲁⲣⲓⲍⲉⲓⲛ ⲛⲛⲓⲙⲁ ⲛϩⲉⲙⲥⲓ ϧⲉⲛ ⲡⲓⲉϫⲱⲣϩ. ⲙⲉⲛⲉⲛⲥⲁ ⲡⲁⲓ
ⲡⲟⲗⲉⲙⲟⲥ ⲉⲑⲛⲁϣⲧ ⲉⲧⲭⲏ ϧⲁϫⲱϥ ⲁ ⲫ︦ϯ︦ ⲉⲣ ϩⲙⲟⲧ ⲛⲁϥⲛϩⲁⲛ
ⲧⲁⲗϭⲟ ⲉⲩⲟϣ. ⲁⲥϣⲱⲡⲓ ⲇⲉ ⲛⲟⲩⲥⲟⲡ ⲉⲧⲁⲩϣⲉ
ⲛⲱⲟⲩ ⲛϫⲉ ⲛⲓⲥⲛⲏⲟⲩ ⲉⲧⲕⲟⲓ ⲉⲑⲃⲉ ϩⲁⲛ ⲕⲟⲩϫⲓ ⲛⲣⲟⲕϩ ⲉⲧⲁⲩ‐


### 0027

ϫⲱⲕ ⲙⲡⲟⲩϩⲱⲃ ⲉⲃⲟⲗ ⲁⲩⲓ ⲉⲩⲛⲏⲟⲩ ⲉⲡⲟⲩⲙⲁ ⲛϣⲱⲡⲓ ⲟⲩⲟϩ
ϩⲱⲥ ⲉⲩⲙⲟϣⲓ ϩⲓ ⲡⲓⲙⲱⲓⲧ ⲁ ⲫⲏ ⲉⲑⲟⲩⲁⲃ ⲓⲥⲁⲁⲕ ⲉⲣ ⲥⲁⲫⲁⲟⲩ
ⲛⲛⲓⲥⲛⲏⲟⲩ ⲉϥϥⲱϫⲓ ⲛⲥⲁ ⲛⲓⲥⲑⲟⲓ ⲛⲧⲱⲟⲩ. ⲉⲧⲁϥⲓ ⲇⲉ ⲉϫⲉⲛ
ⲟⲩⲃⲱ ⲛⲥⲑⲟⲓ ϫⲉ ⲉϥⲛⲁϥⲟϫⲥ ⲛⲉ ⲟⲩⲟⲛ ⲟⲩⲁϫⲱ ϧⲉⲛ ⲧⲉⲥⲙⲏϯ
ⲁⲥⲭⲗⲟⲙⲗⲉⲙ ⲉⲧⲉϥϫⲓϫ. ⲉⲧⲁⲩⲛⲁⲩ ⲇⲉ ⲉⲣⲟϥ ⲛϫⲉ ⲛⲓⲥⲛⲏⲟⲩ
ⲙⲡⲁⲓⲣⲏϯ ⲁⲩⲉϣ ⲟⲩϧⲣⲱⲟⲩ ⲉⲃⲟⲗ ⲉⲩⲙⲉⲩⲓ ⲉⲃⲟⲗϫⲉ ϥⲛⲁⲙⲟⲩ
ⲛϯⲟⲩⲛⲟⲩ. ⲧⲟⲧⲉ ⲁϥⲃⲉⲣⲃⲱⲣⲥ ⲉⲃⲟⲗ ⲙⲡⲉ ϩⲗⲓ ⲙⲡⲉⲧϩⲱⲟⲩ
ⲧⲁϩⲟϥ. ⲉⲧⲁⲩⲛⲁⲩ ⲇⲉ ⲛϫⲉ ⲛⲓⲥⲛⲏⲟⲩ ⲉⲡⲁⲓϩⲱⲃ ⲛϣⲫⲏⲣⲓ ⲁⲩ‐
ϩⲓⲧⲟⲩ ⲉⲡⲉⲥⲏⲧ ⲁⲩⲟⲩⲱϣⲧ ⲙⲙⲟϥ. ⲧⲉⲧⲉⲛⲛⲁⲩ ⲱ ⲛⲁⲙⲉⲛⲣⲁϯ
ϫⲉ ⲁ ⲡⲁⲓⲁⲅⲓⲟⲥ ⲛⲁⲗⲟⲩ ϣⲱⲡⲓ ⲉϥⲧⲉⲛⲑⲱⲛⲧ ⲉⲛⲓⲁⲡⲟⲥⲧⲟⲗⲟⲥ
ⲟⲩⲟϩ ⲁϥϣⲱⲡⲓ ⲉϥⲟⲛⲓ ⲙⲙⲱⲟⲩ ⲕⲁⲧⲁ ⲫⲣⲏϯ ⲉⲧⲁ ⲡⲟ︦ⲥ︦ ϫⲟⲥ
ⲛⲛⲉϥⲁⲡⲟⲥⲧⲟⲗⲟⲥ ⲟⲩⲟϩ ⲁϥϣⲱⲡⲓ ⲉϥⲟⲛⲓ ⲙⲙⲱⲟⲩ ϫⲉ ⲫⲏ
ⲉⲧⲁⲣⲉϩ ⲉⲛⲁⲉⲛⲧⲟⲗⲏ ⲛⲓⲙⲏⲓⲛⲓ ⲧⲏⲣⲟⲩ ⲉⲧⲁⲓⲁⲓⲧⲟⲩ ⲉϥⲉⲁⲓⲧⲟⲩ
ϩⲱⲟⲩ.
ⲁⲥϣⲱⲡⲓ ⲟⲩⲛ ϧⲉⲛ ⲡⲓⲥⲏⲟⲩ ⲉⲧⲉⲙⲙⲁⲩ ⲁ ⲡⲓⲁⲣⲭⲓⲉⲡⲓⲥⲕⲟ‐
ⲡⲟⲥ ⲕⲱϯ ⲛⲥⲁ ⲟⲩⲣⲱⲙⲓ ⲛⲥⲟⲫⲟⲥ ϫⲉ ⲛⲧⲉϥⲁⲓϥ ⲛⲥⲩⲅⲅⲉⲗⲗⲟⲥ


### 0028

ⲛⲉⲙ ⲛⲟⲧⲁⲣⲓⲟⲥ ⲛⲁϥ ⲁⲩⲧⲁⲙⲟϥ ⲉⲑⲃⲉ ⲫⲏ ⲉⲑⲟⲩⲁⲃ
ⲓⲥⲁⲁⲕ ⲁϥⲟⲩⲱⲣⲡ ⲉϣⲓⲏⲧ ⲛⲥⲱϥ. ⲉⲧⲁϥϩⲱⲗ ϣⲁⲣⲟϥ ⲉⲑⲃⲉ ϫⲉ
ⲙⲙⲟⲛ ϣϫⲟⲙ ⲉⲉⲣⲁⲧⲥⲱⲧⲉⲙ ⲛⲥⲱϥ ⲟⲩⲟϩ ⲉⲧⲁϥⲛⲁⲩ ⲉⲣⲟϥ
ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲉϥⲉⲣⲫⲟⲣⲉⲓⲛ ⲛⲟⲩϩⲉⲃⲥⲱ ⲉⲥⲑⲉ‐
ⲃⲓⲏⲟⲩⲧ ⲁϥϫⲉⲛϥ ϫⲉ ⲛⲑⲟⲕ ⲡⲉ ⲓⲥⲁⲁⲕ. ⲁϥⲉⲣ ⲟⲩⲱ ϧⲉⲛ ⲟⲩ‐
ⲑⲉⲃⲓⲟ ϫⲉ ⲁⲛⲟⲕ ⲡⲉ. ⲉⲧⲁϥⲉⲣⲕⲉⲗⲉⲩⲉⲓⲛ ⲛⲁϥ ϫⲉ ⲛⲧⲉϥⲥϧⲏⲧ
ⲟⲩⲉⲡⲓⲥⲧⲟⲗⲏ ⲛⲧⲉϥⲛⲁⲩ ⲉⲣⲟⲥ ⲕⲁⲧⲁ ⲫⲣⲏϯ ⲉⲧⲁⲩⲥⲱⲧⲉⲙ ⲉⲑ‐
ⲃⲏⲧϥ. ⲧⲟⲧⲉ ⲁϥⲥϧⲏⲧ ϯⲉⲡⲓⲥⲧⲟⲗⲏ ⲁϥⲧⲁⲕⲟⲥ ϧⲉⲛ ⲡⲉϥⲟⲩⲱϣ
ⲉϥⲙⲉⲩⲓ ϫⲉ ϩⲓⲧⲉⲛ ⲧⲁⲓⲁⲓⲧⲓⲁ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲛⲁⲭⲁϥ
ⲉⲃⲟⲗ ⲉϣⲧⲉⲙⲁⲙⲟⲛⲓ ⲙⲙⲟϥ ⲉⲑⲃⲉ ϫⲉ ⲉⲣⲁⲅⲁⲡⲁⲛ ⲙⲡⲓⲱⲣϥ
ⲉⲁϥⲧⲉⲛⲑⲱⲛϥ ⲉⲡⲓⲡⲣⲟⲫⲏⲧⲏⲥ ⲇⲁⲩⲓⲇ ⲉⲧⲁϥⲁⲓϥ ⲛⲥⲱϥ ⲙ‐
ⲡⲉⲙⲑⲟ ⲛⲁⲭⲟⲩⲥ ⲡⲟⲩⲣⲟ ⲛⲅⲉⲑ ϧⲉⲛ ⲡϫⲓ ⲛⲑⲣⲟⲩⲧⲁⲙⲟϥ ⲛϫⲉ
ⲛⲉϥⲁⲗⲱⲟⲩⲓ ϫⲉ ⲫⲁⲓ ⲡⲉ ⲇⲁⲩⲓⲇ ⲡⲟⲩⲣⲟ ⲫⲏ ⲉⲧⲁⲩⲉⲣⲭⲟ‐
ⲣⲉⲩⲉⲓⲛ ϧⲁϫⲱϥ ⲛϫⲉ ⲛⲓϧⲉⲗϣⲁⲓⲣⲓ ⲛⲧⲉ ⲡⲓ︦ⲥ︦ⲗ︦ ϫⲉ ⲁ ⲥⲁⲟⲩⲗ
ϣⲁⲓⲣⲓ ϧⲉⲛ ϩⲁⲛ ⲁⲛϣⲟ ⲇⲁⲩⲓⲇ ϧⲉⲛ ϩⲁⲛ ⲁⲛⲑⲃⲁ. ⲟⲩⲟϩ ⲡⲁⲓ‐


### 0029

ⲣⲏϯ ⲉϥϣⲁϣⲛⲓ ⲉⲡⲉϥⲟⲩⲱϣ ⲟⲩⲟϩ ⲉⲧⲁⲩⲛⲁⲩ ⲉϯⲉⲡⲓⲥⲧⲟⲗⲏ
ⲛϫⲉ ⲛⲏ ⲉⲧⲟϩⲓ ⲉⲣⲁⲧⲟⲩ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ ⲡⲉϫⲱⲟⲩ ⲛⲁϥ
ϫⲉ ⲛⲉⲣ ⲭⲣⲉⲓⲁ ⲛⲟⲩⲣⲱⲙⲓ ⲙⲡⲁⲓⲣⲏϯ. ⲉⲧⲁϥⲉⲙⲓ ⲛϫⲉ ⲡⲓ‐
ⲁⲣⲭⲓⲉⲡⲓⲥⲕⲟⲡⲟⲥ ϫⲉ ⲉⲧⲁϥⲥϧⲉ ⲙⲡⲉϥⲟⲩⲱϣ
ⲡⲉϫⲁϥ ⲛⲁϥ ϫⲉ ⲛⲁⲛⲉ ⲑⲁⲓ ⲙⲁϣⲉ ⲛⲁⲕ ⲥϧⲁⲓ ⲙⲡⲁⲓⲣⲏϯ
ⲡⲗⲏⲛ ⲁⲣⲓⲉⲙⲓ ⲛⲁⲕ ϫⲉ ⲭⲛⲁⲥⲉⲛ ⲡⲁⲓⲙⲁ ⲉⲃⲟⲗ ⲁⲛ. ⲉⲧⲁϥⲛⲁⲩ
ⲇⲉ ⲛϫⲉ ⲫⲏ ⲉⲑⲟⲩⲁⲃ ϫⲉ ⲙⲡⲉϥϣⲁϣⲛⲓ ⲉⲡⲉϥⲟⲩⲱϣ ⲡⲁⲗⲓⲛ
ⲟⲛ ⲁϥⲥϧⲏⲧ ϯⲙⲁϩ ⲥⲛⲟⲩϯ ⲛⲉⲡⲓⲥⲧⲟⲗⲏ ⲉⲥⲟⲓ ⲛϣⲫⲏⲣ ⲉⲙⲁϣⲱ.
ⲟⲩⲟϩ ⲉⲧⲁϥⲛⲁⲩ ⲉⲣⲟⲥ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁϥⲣⲁϣⲓ
ⲉⲙⲁϣⲱ ⲙⲫⲣⲏϯ ⲙⲡⲓⲣⲱⲙⲓ ⲉⲧⲥϧⲏⲟⲩⲧ ϧⲉⲛ ⲡⲓⲉⲩⲁⲅⲅⲉⲗⲓⲟⲛ
ⲉⲧⲁϥϫⲓⲙⲓ ⲙⲡⲓⲁⲛⲁⲙⲏⲓ ⲟⲩⲟϩ ⲁϥⲱϣ ⲉⲃⲟⲗ ⲛϫⲉ ⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ ⲉϥϫⲱ ⲙⲙⲟⲥ ϫⲉ ⲙⲫⲣⲏϯ ⲉⲧⲁⲛⲥⲱⲧⲉⲙ ⲡⲁⲓⲣⲏϯ
ⲟⲛ ⲁⲛⲛⲁⲩ ⲟⲩⲟϩ ⲡⲉϫⲁϥ ⲛⲛⲏ ⲉⲧⲟϩⲓ ⲉⲣⲁⲧⲟⲩ ⲙⲡⲉϥⲕⲱϯ ϫⲉ
ⲁⲗⲏⲑⲱⲥ ⲛⲁϣⲏⲣⲓ ⲫⲏ ⲉⲧⲁⲛⲉⲣⲁⲓⲧⲉⲓⲛ ⲙⲙⲟϥ ⲁⲛϣⲁϣⲛⲓ


### 0030

ⲉⲣⲟϥ ϩⲓⲧⲉⲛ ϯϫⲟⲙ ⲛⲧⲉ ⲫ︦ϯ︦ ⲕⲁⲓ ⲅⲁⲣ ⲟⲩⲣⲱⲙⲓ ⲙⲡⲁⲓⲣⲏϯ
ⲉⲛⲉⲣⲭⲣⲉⲓⲁ ⲙⲙⲟϥ. ⲧⲟⲧⲉ ⲡⲓⲁⲗⲟⲩ ⲛⲁϥϩⲉϫϩⲱϫ ⲡⲉ ⲛⲁϥ‐
ⲟⲩⲱϣ ⲟⲛ ⲡⲉ ⲉⲓ ⲉⲑⲙⲏϯ ⲛⲛⲓⲣⲱⲙⲓ ⲉⲧⲁϥϯϩⲟ ⲉⲡⲓⲁⲣⲭⲓⲉⲡⲓ‐
ⲥⲕⲟⲡⲟⲥ ⲛϩⲁⲛ ⲙⲏϣ ⲛⲥⲟⲡ ⲙⲟⲅⲓⲥ ⲁϥⲑⲉⲧ ⲡⲉϥϩⲏⲧ ⲉⲭⲁϥ
ⲉⲃⲟⲗ ⲡⲗⲏⲛ ⲁϥⲥⲉⲙⲛⲏⲧⲥ ⲛⲉⲙⲁϥ ⲉⲑⲣⲉϥⲉⲣ ⲟⲩⲁⲃⲟⲧ ⲛⲉϩⲟⲟⲩ
ϧⲁⲧⲟⲧϥ ⲛⲧⲉⲛ ⲣⲟⲙⲡⲓ ⲉϥⲥϧⲁⲓ ⲛⲛⲓϩⲉⲟⲣⲧⲁⲥⲧⲓⲕⲏ ⲟⲩⲟϩ ⲁϥⲓ
ⲉⲃⲟⲗϩⲓⲧⲟⲧϥ ϧⲉⲛ ⲟⲩϩⲉⲓⲣⲏⲛⲏ ⲁϥⲧⲁϩⲉ ⲡϣⲁϥⲉ ⲫⲏ ⲉⲧⲉϥⲙⲉⲓ
ⲙⲙⲟϥ.
ⲉⲣⲉ ⲛⲁⲓ ϣⲟⲡ ⲙⲡⲁⲓⲣⲏϯ ⲁϥⲙⲧⲟⲛ ⲙⲙⲟϥ ⲛϫⲉ ⲡⲓ‐
ⲉⲡⲓⲥⲕⲟⲡⲟⲥ ⲡⲧⲉ ϯⲡⲟⲗⲓⲥ ⲥⲁⲓ ⲁⲩⲧⲁϩⲟ ⲙⲡⲉϥⲓⲱⲧ ⲙⲡ︦ⲛ︦ⲁ︦ⲧⲓⲕⲟⲛ
ⲁⲩⲁⲓϥ ⲛⲉⲡⲓⲥⲕⲟⲡⲟⲥ ⲉϯⲡⲟⲗⲓⲥ ⲥⲁⲓ. ⲫⲏ ⲉⲑⲟⲩⲁⲃ ⲇⲉ ⲓⲥⲁⲁⲕ
ⲛⲁϥϣⲟⲡ ⲡⲉ ϧⲉⲛ ⲡⲓⲙⲟⲛⲁⲥⲧⲏⲣⲓⲟⲛ ⲛⲉⲙ ⲛⲉϥⲥⲛⲏⲟⲩ. ⲁⲥϣⲱⲡⲓ
ⲇⲉ ⲛⲟⲩⲥⲟⲡ ⲉⲧⲁϥϩⲱⲗ ⲉϫⲉⲙ ⲡⲉϥϣⲓⲛⲓ ⲟⲩⲟϩ ⲛⲧⲉϥⲛⲁⲩ ⲉⲣⲟϥ
ⲉⲧⲁⲩⲉⲣⲁⲡⲁⲛⲧⲁⲛ ⲉⲛⲟⲩⲣⲏⲟⲩ ⲁⲩⲣⲁϣⲓ ⲟⲩⲟϩ ⲛⲉ ⲟⲩⲟⲛ ⲟⲩ‐
ⲣⲱⲙⲓ ⲡⲉ ⲉⲡⲉϥⲣⲁⲛ ⲡⲉ ⲓⲥⲁⲁⲕ ⲉϥⲟⲓ ⲛⲭⲁⲣⲧⲟⲗⲁⲣⲓⲟⲥ ⲉϯ‐


### 0031

ⲭⲱⲣⲁ ⲛⲧⲉ ⲭⲏⲙⲓ ⲛⲉ ⲟⲩⲙⲁⲓⲛⲟⲩϯ ⲡⲉ ⲉⲙⲁϣⲱ. ⲟⲩⲟϩ ⲛⲉ
ⲟⲩⲉⲃⲟⲗ ϧⲉⲛ ⲟⲩⲧⲓⲙⲓ ⲉⲩⲙⲟⲩϯ ⲉⲣⲟϥ ϫⲉ ϫⲉⲃⲣⲟⲛⲁⲑⲏⲛⲓ ⲉⲟⲩ‐
ⲟⲛ ⲛⲧⲁϥ ⲙⲙⲁⲩ ⲛⲟⲩⲛⲓϣϯ ⲛⲛⲁϩϯ ⲉϧⲟⲩⲛ ⲉⲡⲓⲉⲡⲓⲥⲕⲟⲡⲟⲥ
ⲉⲑⲟⲩⲁⲃ ⲁⲃⲃⲁ ⲍⲁⲭⲁⲣⲓⲁⲥ. ⲁϥⲓ ϣⲁⲣⲟϥ ⲉϥϯϩⲟ ⲉⲣⲟϥ ⲉϥϫⲱ
ⲙⲙⲟⲥ ϫⲉ ⲉⲡⲉⲓⲇⲏ ⲁ ⲡⲟⲩⲣⲟ ⲟⲩⲱⲣⲡ ⲛⲥⲱⲓ ⲛⲧⲁϯ ⲡⲗⲟⲅⲟⲥ
ⲛⲛⲓⲇⲏⲙⲟⲥⲓⲟⲛ ⲛⲁϥ ⲉϧⲟⲩⲛ ⲉⲑⲃⲉ ⲫⲁⲓ ϯϯϩⲟ ⲉⲣⲟⲕ ⲉⲑⲣⲉⲕ‐
ⲧⲱⲃϩ ⲙⲡⲟⲥ ⲉϩⲣⲏⲓ ⲉϫⲱⲓ ⲛⲧⲉϥϭⲱⲣⲡ ⲛⲁⲕ ⲉⲃⲟⲗ ⲛⲛⲏ ⲉⲑⲛⲁ‐
ϣⲱⲡⲓ ⲙⲙⲟⲓ ϩⲓⲛⲁ ⲛⲧⲁϯ ⲡⲑⲱϣ ⲙⲡⲁⲏⲓ ⲁϥⲉⲣ ⲟⲩⲱ ⲛϫⲉ ⲡⲓ‐
ⲉⲡⲓⲥⲕⲟⲡⲟⲥ ⲉⲑⲟⲩⲁⲃ ⲡⲉϫⲁϥ ϫⲉ ⲡⲁϣⲏⲣⲓ ϯⲟⲓ ⲛϩⲓⲕⲁⲛⲟⲥ ⲁⲛ
ⲡⲁⲓϩⲱⲃ ⲙⲡⲁⲓⲣⲏϯ ⲕⲁⲧⲁ ⲫⲣⲏϯ ⲉⲧⲉⲕⲙⲉⲩⲓ ⲉⲣⲟⲓ. ⲁϥⲉⲣ ⲟⲩⲱ
ⲛϫⲉ ⲡⲓⲣⲱⲙⲓ ϫⲉ ϯⲛⲁϩϯ ⲉⲡⲟⲥ ϫⲉ ⲫⲏ ⲉ‐
ⲧⲉⲕⲛⲁⲉⲣⲁⲓⲧⲉⲓⲛ ⲙⲙⲟϥ ⲛⲧⲟⲧϥ ϥⲛⲁⲧⲏⲓϥ ⲛⲁⲕ. ⲁⲥϣⲱⲡⲓ ⲉⲧⲁ
ⲣⲟⲩϩⲓ ϣⲱⲡⲓ ⲡⲉϫⲉ ⲡⲓⲉⲡⲓⲥⲕⲟⲡⲟⲥ ⲛⲓⲥⲁⲁⲕ ⲡⲉϥⲙⲁⲑⲏⲧⲏⲥ ϫⲉ
ⲙⲁⲣⲉⲛⲧⲱⲃϩ ϩⲓ ⲟⲩⲥⲟⲡ ⲙⲡⲁⲓⲉϫⲱⲣϩ ϩⲟⲡⲱⲥ ⲛⲧⲉ ⲡⲟ︦ⲥ︦ ⲡⲉⲛ‐


### 0032

ⲛⲟⲩϯ ϭⲱⲣⲡ ⲛⲁⲛ ⲉⲃⲟⲗ ⲙⲫⲏ ⲉⲑⲛⲁϣⲱⲡⲓ ⲙⲡⲁⲓⲣⲱⲙⲓ. ⲟⲩⲟϩ
ⲉⲧⲓ ⲉⲣⲉ ⲡⲓⲃ̄ ⲟϩⲓ ⲉⲣⲁⲧⲟⲩ ⲉⲩⲧⲱⲃϩ ϩⲏⲡⲡⲉ ϧⲉⲛ ϯⲟⲩⲛⲟⲩ ⲁ
ⲡⲓⲙⲁ ⲧⲏⲣϥ ⲉⲣ ⲟⲩⲱⲓⲛⲓ ⲟⲩⲟϩ ⲙⲡⲉ ⲡⲓϧⲉⲗⲗⲟ ϣϫⲉⲙϫⲟⲙ ⲙ‐
ϥⲁⲓ ϧⲁ ⲡⲓⲟⲩⲱⲓⲛⲓ ⲁϥϩⲉⲓ ϩⲓϫⲉⲛ ⲡⲓⲕⲁϩⲓ. ⲫⲏ ⲉⲑⲟⲩⲁⲃ ⲇⲉ
ⲓⲥⲁⲁⲕ ⲁϥϣⲱⲡⲓ ⲉϥⲟⲓ ⲛⲁⲧⲕⲓⲙ ϣⲁⲧⲉϥⲉⲣⲑⲉⲱⲣⲉⲓⲛ ⲙⲡⲓⲟⲩⲱⲓⲛⲓ
ⲛⲧⲉ ⲡⲟ︦ⲥ︦ ϩⲉⲛ ⲟⲩⲙⲉⲧϫⲱⲣⲓ ⲁϥⲧⲁⲙⲱⲟⲩ ⲇⲉ ⲛϫⲉ ⲡⲓⲁⲅⲅⲉⲗⲟⲥ
ⲉⲛⲏ ⲉⲑⲛⲁϣⲱⲡⲓ ⲙⲡⲓⲣⲱⲙⲓ. ⲉⲧⲁϥⲧⲱⲛϥ ⲇⲉ ⲛϫⲉ ⲡⲓⲉⲡⲓⲥⲕⲟⲡⲟⲥ
ⲡⲉϫⲁϥ ⲙⲫⲏ ⲉⲑⲟⲩⲁⲃ ϫⲉ ⲁ ⲛⲉⲕϩⲃⲏⲟⲩⲓ ⲉⲑⲛⲁⲛⲉⲩ ⲉⲣ ⲛⲓϣϯ
ⲉⲣⲟⲓ ⲡⲁϣⲏⲣⲓ ⲁϥⲉⲣ ⲟⲩⲱ ϧⲉⲛ ⲟⲩⲑⲉⲃⲓⲟ ϫⲉ  ⲫ︦ϯ︦ ⲛⲉⲙ ⲛⲉⲕ‐
ϣⲗⲏⲗ ⲁϥϯ ϫⲟⲙ ⲛⲏⲓ ⲡⲁⲓⲱⲧ ⲁϥϫⲟⲥ ⲅⲁⲣ ⲛϫⲉ ⲫⲏ ⲉⲑⲟⲩⲁⲃ
ⲛⲉⲡⲓⲥⲕⲟⲡⲟⲥ ϫⲉ ⲉⲑⲃⲉ ⲡⲉϥⲧⲟⲩⲃⲟ ⲁϥϥⲁⲓ ϧⲁ ⲡⲓϭⲱⲣⲡ ⲉⲃⲟⲗ
ⲥⲥϧⲏⲟⲩⲧ ⲅⲁⲣ ϫⲉ ⲱ ⲟⲩⲛⲓⲁⲧⲟⲩ ⲛⲛⲏ ⲉⲑⲟⲩⲁⲃ ϧⲉⲛ ⲡⲟⲩϩⲏⲧ
ϫⲉ ⲛⲑⲱⲟⲩ ⲉⲑⲛⲁⲛⲁⲩ ⲉⲫϯ ⲁⲗⲏⲑⲱⲥ ⲁ ⲡⲥⲁϫⲓ ⲙⲡⲓⲥⲱⲧⲏⲣ
ϫⲱⲕ ⲉⲃⲟⲗ ⲉϫⲉⲛ ⲛⲁⲓⲁⲅⲓⲟⲥ ϫⲉ ⲉϣⲱⲡ ⲁⲣⲉϣⲁⲛ ⲃ̄ ϧⲉⲛ


### 0033

ⲑⲏⲛⲟⲩ ϯⲙⲁϯ ϩⲓϫⲉⲛ ⲡⲓⲕⲁϩⲓ ⲉⲑⲃⲉ ϩⲱⲃ ⲛⲓⲃⲉⲛ ⲉⲧⲟⲩ‐
ⲛⲁⲁⲓⲣⲉⲓⲧⲉⲓⲛ ⲙⲙⲱⲟⲩ ⲉⲥⲉϣⲱⲡⲓ ⲛⲱⲟⲩ ϩⲓⲧⲉⲛ ⲡⲁⲓⲱⲧ ⲉⲧϧⲉⲛ
ⲛⲓⲫⲏⲟⲩⲓ.
ⲡⲁⲓⲣⲏϯ ⲁϥⲓ ⲉⲃⲟⲗϩⲓⲧⲟⲧϥ ⲙⲡⲉϥⲓⲱⲧ ⲁϥⲧⲁϩ ⲉⲡⲓϣⲁϥⲉ
ⲫⲏ ⲉⲧⲉϥⲙⲉⲓ ⲙⲙⲟϥ ⲟⲩⲟϩ ⲛⲁϥϣⲟⲡ ⲡⲉ ϧⲉⲛ ⲡⲓⲙⲟⲛⲁⲥⲧⲏⲣⲓⲟⲛ
ⲛⲉⲙ ⲛⲓⲥⲛⲏⲟⲩ ⲉϥϣⲟⲡ ⲛⲱⲟⲩ ⲛⲥⲟⲗⲥⲉⲗ ⲉⲩϫⲟⲩϣⲧ ⲉⲣⲟϥ ⲙ‐
ⲫⲣⲏϯ ⲛⲟⲩⲓⲁⲗ ⲟⲩⲟϩ ⲛⲁϥⲭⲏ ⲛⲧⲟⲧⲟⲩ ⲙⲫⲣⲏϯ ⲛⲟⲩⲁⲅⲅⲉ‐
ⲗⲟⲥ ⲛⲧⲉ ⲫ︦ϯ︦ ⲉϥϯ ⲛⲟⲙϯ ⲛⲱⲟⲩ ⲉϥⲑⲱϩⲉⲙ ⲙⲙⲱⲟⲩ ⲉϧⲟⲩⲛ
ⲉⲡⲓⲁⲅⲱⲛ. ⲟⲩⲟϩ ⲛⲉ ⲧⲉϥⲥⲩⲛⲏⲑⲉⲓⲁ ⲇⲉ ⲑⲁⲓ ⲉϣⲱⲡ ⲛⲧⲉϥⲓ
ⲉⲛⲓⲉϩⲟⲟⲩ ⲛⲧⲉ ⲡⲓϩⲙ︦ ⲉⲑⲟⲩⲁⲃ ϣⲁϥⲉⲣⲁⲛⲁⲭⲱⲣⲉⲓⲛ ϧⲉⲛ
ⲟⲩⲕⲟⲩϫⲓ ⲙⲙⲁ ⲛϣⲱⲡⲓ ⲥⲁⲃⲟⲗ ⲙⲡⲓⲙⲟⲛⲁⲥⲧⲏⲣⲓⲟⲛ ⲉϥⲉⲣ‐
ⲁⲡⲁⲛⲧⲁⲛ ⲉⲣⲱⲙⲓ ⲁⲛ. ⲁⲥϣⲱⲡⲓ ⲉⲧⲁⲩϩⲓ ⲕⲟⲧ ⲉⲣⲟϥ ⲛⲟⲩⲥⲟⲡ
ⲛϫⲉ ⲁⲃⲃⲁ ⲁⲃⲣⲁⲁⲙ ⲛⲉⲙ ⲁⲃⲃⲁ ⲅⲉⲱⲣⲅⲓⲟⲥ ⲛⲓⲛⲓϣϯ ⲛⲁⲥ‐
ⲕⲏⲧⲏⲥ ⲉⲧⲁⲩⲓ ϣⲁⲣⲟϥ ⲁⲩⲭⲱ ϧⲁⲧⲟⲧϥ ⲛⲛⲟⲩⲙⲉⲩⲓ ⲁⲩϫⲉⲙ


### 0034

ϩⲏⲟⲩ ⲉⲙⲁϣⲱ ⲟⲩⲟϩ ⲉⲧⲁⲩϫⲟⲩϣⲧ ⲉϧⲟⲩⲛ ⲉⲡⲉϥⲙⲁ ⲛϣⲱⲡⲓ
ⲙⲡⲟⲩⲛⲁⲩ ⲉϩⲗⲓ ⲉⲃⲏⲗ ⲉϩⲁⲛ ⲕⲟⲩϫⲓ ⲛⲱⲓⲕ ⲛⲉⲙ ⲟⲩⲕⲟⲩϫⲓ
ⲛϩⲙⲟⲩ ⲁⲩⲉⲣ ϣⲫⲏⲣⲓ ⲙⲡⲉϥⲁⲙⲟⲛⲓ ⲛⲧⲟⲧϥ. ⲁⲩϣⲉⲛϥ ϫⲉ
ⲡⲉⲛⲓⲱⲧ ⲁⲕⲟⲩⲉⲙ ⲟⲩ ⲛⲛⲁⲓⲉϩⲟⲟⲩ. ⲁϥⲉⲣ ⲟⲩⲱ ⲛⲁⲩ ϫⲉ ⲫⲏ
ⲉⲧⲉ ⲛⲓⲥⲛⲏⲟⲩ ⲟⲩⲱⲙ ⲙⲙⲟϥ. ⲡⲉϫⲱⲟⲩ ⲛⲁϥ ϫⲉ ⲧⲉⲛⲛⲁⲩ ⲉϩⲗⲓ
ⲁⲛ ⲉⲃⲏⲗ ⲉⲱⲓⲕ ϩⲓ ϩⲙⲟⲩ ⲡⲉϫⲁϥ ⲛⲱⲟⲩ ϫⲉ
ⲫⲁⲓ ⲡⲉ ⲉⲧⲉ ⲛⲓⲥⲛⲏⲟⲩ ⲟⲩⲱⲙ ⲙⲙⲟϥ. ⲁⲩϯϩⲟ ⲉⲣⲟϥ ϫⲉ ⲛ‐
ⲧⲉⲛⲓⲛⲓ ⲛⲁⲕ ⲛϩⲁⲛ ⲕⲟⲩϫⲓ ⲛϫⲱⲓⲧ. ⲛⲑⲟϥ ⲇⲉ ⲙⲡⲉϥⲉⲣⲁⲛⲉ‐
ⲭⲉⲥⲑⲁⲓ ⲛⲱⲟⲩ ⲉϥϫⲱ ⲙⲙⲟⲥ ϫⲉ ⲡⲉⲧⲥϣⲉ ⲛⲏⲓ ⲡⲉ ⲛⲧⲁϣⲉⲡ
ϩⲁⲛ ⲕⲟⲩϫⲓ ⲛϧⲓⲥⲓ ⲛϩⲟⲩⲟ ⲉϩⲟⲧⲉ ⲛⲓⲥⲛⲏⲟⲩ. ⲟⲩⲟϩ ⲉⲧⲁⲩⲓ
ⲉⲃⲟⲗϩⲓⲧⲟⲧϥ ⲁⲩⲥⲁϫⲓ ϧⲁⲧⲟⲧⲟⲩ ⲛⲟⲩⲟⲛ ⲛⲓⲃⲉⲛ ⲉⲑⲃⲉ ⲛⲉϥ‐
ⲁⲥⲕⲏⲥⲓⲥ. ⲟⲩⲟϩ ⲛⲁⲣⲉ ⲟⲩⲟⲛ ⲟⲩⲛⲓϣϯ ⲛϣⲉⲛ ⲛⲟⲩϥⲓ ⲛⲧⲁϥ
ϧⲁⲧⲉⲛ ⲟⲩⲟⲛ ⲛⲓⲃⲉⲛ ⲛⲉⲙ ⲧⲭⲱⲣⲁ ⲛⲭⲏⲙⲓ ⲕⲁⲧⲁ ⲡⲥⲁϫⲓ
ⲙⲡⲓⲉⲩⲁⲅⲅⲉⲗⲓⲟⲛ ⲉⲑⲟⲩⲁⲃ ϫⲉ ⲙⲙⲟⲛ ⲟⲩⲃⲁⲕⲓ ⲛⲁⲭⲱⲡ ⲉⲥⲭⲏ


### 0035

ϩⲓϫⲉⲛ ⲟⲩⲧⲱⲟⲩ ⲟⲩⲇⲉ ⲙⲡⲁⲩϭⲉⲣⲉ ⲟⲩϧⲏⲃⲥ ⲛⲥⲉⲭⲁϥ ϧⲁ
ⲟⲩⲙⲉⲛⲧ ⲁⲗⲗⲁ ϣⲁⲩⲭⲁⲓ ϩⲓϫⲉⲛ ϯⲗⲩⲭⲛⲓⲁ ⲛⲧⲉϥⲉⲣ ⲟⲩⲱⲓⲛⲓ
ⲉⲛⲏ ⲉⲧϧⲉⲛ ⲡⲓⲏⲓ. ⲕⲁⲓⲧⲟⲓ ⲁⲩϩⲓ ⲧⲟⲧⲟⲩ ⲛⲟⲩⲙⲏϣ ⲛⲥⲟⲡ ⲉⲑ‐
ⲣⲟⲩⲁⲓϥ ⲛⲉⲡⲓⲥⲕⲟⲡⲟⲥ ⲟⲩⲟϩ ϧⲉⲛ ⲟⲩⲙⲉⲧⲁⲧⲣⲱⲟⲩϣ ⲕⲁⲧⲁ
ⲫⲣⲏϯ ⲉⲧⲥϧⲏⲟⲩⲧ ϫⲉ ⲥⲣⲱϥⲧ ⲁⲣⲓ ⲉⲙⲓ ϫⲉ ⲁⲛⲟⲕ ⲡⲉ ⲫ︦ϯ︦.
ⲁⲥϣⲱⲡⲓ ⲇⲉ ⲟⲛ ϧⲉⲛ ⲛⲓⲉϩⲟⲟⲩ ⲛⲧⲉ ⲡⲓϩⲙ︦ ⲉⲑⲟⲩⲁⲃ ⲛⲧⲉ
ⲡⲉⲛⲟⲩϫⲁⲓ ⲁ ⲫⲏ ⲉⲑⲟⲩⲁⲃ ⲓⲥⲁⲁⲕ ϣⲉ ⲛⲁϥ ⲉⲃⲟⲗ ⲉⲡⲓⲕⲟⲩϫⲓ
ⲙⲙⲁ ⲛϣⲱⲡⲓ ⲕⲁⲧⲁ ⲧⲉϥⲥⲩⲛⲏⲑⲉⲓⲁ ⲁⲩⲉⲣ ⲡⲱⲃϣ ⲛϫⲉ ⲛⲓⲥ‐
ⲛⲏⲟⲩ ⲙⲡⲟⲩⲉⲗ ⲱⲓⲕ ⲛⲁϥ. ⲉⲧⲁϥⲉⲣ ⲡⲓⲉϩⲟⲟⲩ ⲛϩⲟⲩⲓⲧ ⲛⲉⲙ
ⲡⲓⲙⲁϩ ⲃ︦ ⲛⲉⲙ ⲡⲓⲙⲁϩ ⲅ︦ ϣⲁ ⲡⲓⲙⲁϩ ⲉ̄ ⲛⲉϩⲟⲟⲩ ⲉϥⲭⲏ
ⲛⲁⲑⲟⲩⲱⲙ ϧⲉⲛ ⲡⲓⲙⲁϩ ⲉ̄ ⲛⲉϩⲟⲟⲩ ⲛⲧⲉ ⲧⲉϥⲙⲉⲧⲁⲧⲟⲩⲱⲙ ⲁϥ‐
ϫⲟⲩϣⲧ ⲁϥⲛⲁⲩ ⲉⲟⲩⲛⲓϣϯ ⲙⲡⲗⲁⲝ ⲛⲱⲓⲕ ⲉⲥⲭⲏ ⲉϧⲣⲏⲓ ⲙ‐
ⲡⲉϥⲙⲑⲟ ϩⲱⲥ ⲓⲥϫⲉⲕ ⲉⲧⲁⲩⲉⲛⲥ ⲉⲃⲟⲗϧⲉⲛ ⲡⲓϭⲣⲱⲡ ϧⲉⲛ ϯⲟⲩ‐
ⲛⲟⲩ ⲟⲩⲟϩ ⲁϥⲧⲱⲛϥ ⲁϥϯ ⲛⲟⲩⲡⲣⲟⲥⲉⲩⲭⲏ ⲉϥϣⲉⲡ ϩⲙⲟⲧ


### 0036

ⲛⲧⲉⲛ ⲫ︦ϯ︦ ⲁϥϭⲓ ⲛⲟⲩⲕⲟⲩϫⲓ ⲉⲃⲟⲗϧⲉⲛ ⲡⲓⲱⲓⲕ ⲁϥⲟⲩⲱⲙ. ⲡⲉϥ‐
ⲣⲁⲥϯ ⲇⲉ ⲁϥⲉⲛ ⲡⲓⲕⲉⲥⲱϫⲡ ⲉⲡⲓⲙⲟⲛⲁⲥⲧⲏⲣⲓⲟⲛ ⲁϥϯ ⲛⲛⲓ‐
ⲥⲛⲏⲟⲩ ⲁⲩⲟⲩⲱⲙ. ⲁⲩϣⲉⲛϥ ⲛϫⲉ ⲛⲓⲥⲛⲏⲟⲩ ⲉⲩϫⲱ ⲙⲙⲟⲥ ϫⲉ
ⲉⲧⲁⲕϫⲉⲙ ⲡⲁⲓⲱⲓⲕ ⲉⲧϫⲏⲛ ⲛⲑⲱⲛ. ⲛⲑⲟϥ ⲇⲉ ⲁϥϩⲉⲡ ⲡⲓϩⲱⲃ
ⲉⲣⲱⲟⲩ ⲉϥϫⲱ ⲙⲙⲟⲥ ϫⲉ ⲁⲩⲉⲛϥ ⲛⲏⲓ ⲉⲃⲟⲗϧⲉⲛ ⲭⲏⲙⲓ. ⲉⲧⲁⲩ‐
ϣⲉⲛ ⲛⲟⲩⲉⲣⲏⲟⲩ ϫⲉ ⲁⲛ ⲁ ⲟⲩⲟⲛ ϧⲉⲛ ⲑⲏⲛⲟⲩ ⲛⲧⲁⲓϩⲉⲃⲇⲟⲙⲁⲥ
ⲉⲗ ⲱⲓⲕ ⲛⲁϥ ⲙⲡⲟⲩϫⲉⲙ ⲟⲩⲟⲛ ⲉⲁⲩⲱⲗⲓ ⲛⲁϥ ⲁⲩⲉⲙⲓ ⲥⲁⲧⲟⲧⲟⲩ
ϫⲉ ⲟⲩⲉⲃⲟⲗϩⲓⲧⲉⲛ ⲫ︦ϯ︦ ⲡⲉ ⲡⲓϩⲱⲃ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ϫⲉ
ϩⲏⲡⲡⲉ ⲛⲏ ⲉⲧⲟⲓ ⲙⲃⲱⲕ ⲛⲏⲓ ⲉⲩⲉⲥⲓ ⲛⲑⲱⲧⲉⲛ ⲉⲣⲉⲧⲉⲛϩⲕⲟ ⲟⲩⲟϩ
ⲛⲏ ⲉⲧⲟⲓ ⲙⲃⲱⲕ ⲛⲏⲓ ⲉⲩⲉⲥⲱ ⲛⲑⲱⲧⲉⲛ ⲇⲉ ⲉⲣⲉⲧⲉⲛⲉⲓⲃⲓ ⲟⲩⲟϩ
ⲟⲛ ⲉϣⲱⲡ ⲛⲧⲉⲧⲉⲛⲥⲱⲧⲉⲙ ⲛⲥⲱⲓ ⲡⲓⲁⲅⲁⲑⲟⲛ ⲛⲧⲉ ⲡⲓⲕⲁϩⲓ
ⲉⲣⲉⲧⲉⲛⲉⲟⲩⲟⲙⲟⲩ. ⲙⲏ ⲧⲁⲓϣⲫⲏⲣⲓ ⲟⲩⲟⲧⲉⲃ ⲣⲱ ⲉⲑⲁ ⲡⲓⲡⲣⲟ‐
ⲫⲏⲧⲏⲥ ⲉⲑⲟⲩⲁϧ ⲏⲗⲓⲁⲥ ⲙⲉⲛⲉⲛⲥⲁ ⲉⲧⲟⲩⲉⲛ
ⲱⲓⲕ ⲛⲁϥ ⲉⲃⲟⲗϧⲉⲛ ⲧⲫⲉ ϩⲓⲧⲉⲛ ⲡⲓⲁⲅⲅⲉⲗⲟⲥ ϧⲉⲛ ⲡϫⲓ ⲛⲑⲣⲉϥ‐
ϧⲱⲧⲉⲃ ⲛⲛⲓⲡⲣⲟⲫⲏⲧⲏⲥ ⲛⲧⲉ ⲡϣⲓⲡⲓ. ⲁⲥϣⲱⲡⲓ ⲇⲉ ⲟⲛ ⲛⲟⲩⲉϩⲟⲟⲩ


### 0037

ⲁϥⲓ ϣⲁⲣⲟϥ ⲛϫⲉ ⲱⲣⲓⲱⲛ ⲡⲓⲉⲡⲓⲥⲕⲟⲡⲟⲥ ⲛⲧⲉ ⲥⲁⲓ ⲉⲧⲓ ⲉϥⲟⲓ
ⲛⲁⲛⲁⲅⲛⲱⲥⲧⲏⲥ ⲙⲡⲁⲧⲉϥⲉⲣ ⲉⲡⲓⲥⲕⲟⲡⲟⲥ ⲉⲑⲣⲉϥϭⲓ ⲥⲙⲟⲩ ⲉⲃⲟⲗ‐
ϩⲓⲧⲟⲧϥ ⲛⲉ ϯϩⲉⲃⲇⲟⲙⲁⲥ ⲛⲧⲉ ⲡⲓⲡⲁⲥⲭⲁ ⲡⲉ ⲡⲉ ⲧⲉϥⲥⲩⲛⲏ‐
ⲑⲉⲓⲁ ⲧⲉ ⲉϣⲧⲉⲙⲑⲣⲉϥϩⲉⲙⲥⲓ ⲉⲡⲧⲏⲣϥ ϧⲉⲛ ⲡⲓⲡⲁⲥⲭⲁ ⲁⲗⲗⲁ
ⲉϥⲟϩⲓ ⲉⲣⲁⲧϥ ⲉϥⲉⲣ ϩⲱⲃ ⲛϫⲓϫ. ⲉⲧⲁϥⲓ ϣⲁⲣⲟϥ ⲁϥⲱⲗⲓ ⲙ‐
ⲡⲓϣⲛⲉ ⲛⲧⲟⲧϥ ⲁϥⲉⲣ ϩⲱⲃ ⲉⲣⲟϥ. ⲡⲉϫⲉ ⲡⲓⲁⲗⲟⲩ ⲛⲁϥ ϫⲉ ⲡⲁⲓⲱⲧ
ⲉⲓⲟⲩⲱϣ ⲉⲉⲣ ⲙⲟⲛⲁⲭⲟⲥ ⲟⲩⲟϩ ⲛⲓⲉⲣⲙⲱⲟⲩⲓ ⲛⲧⲉ ⲡⲁⲓⲱⲧ ⲭⲱ
ⲙⲙⲟⲓ ⲁⲛ. ⲟⲩⲟϩ ⲁ ⲡⲓⲁⲅⲓⲟⲥ ϭⲓ ⲟⲩⲥⲣⲟⲙ ⲛϩⲓⲛⲓⲙ ⲁϥⲧⲱⲛϥ
ⲉⲡϣⲱⲓ ⲥⲁⲧⲟⲧϥ ⲡⲉϫⲁϥ ⲛⲁϥ ϫⲉ ⲱⲣⲓⲱⲛ ⲙⲙⲟⲛ ϣϫⲟⲙ ⲙ‐
ⲙⲟⲕ ⲉⲉⲣ ⲙⲟⲛⲁⲭⲟⲥ. ⲉⲧⲁ ⲡⲓⲁⲗⲟⲩ ⲥⲱⲧⲉⲙ ⲉⲡⲓⲥⲁϫⲓ ⲛⲧⲟⲧϥ
ⲁϥⲉⲣ ϩⲟϯ ⲡⲉϫⲁϥ ⲛⲁϥ ϫⲉ ⲙⲡⲉⲣⲉⲣ ϩⲟϯ ⲁⲗⲗⲁ ⲙⲁϣⲉ
ⲛⲁⲕ ⲥⲱⲧⲉⲙ ⲛⲥⲁ ⲡⲉⲕⲓⲱⲧ ϣⲁⲧⲉϥⲙⲧⲟⲛ ⲙⲙⲟϥ ⲫⲏ ⲉⲧⲁϥⲥⲁϫⲓ
ⲛⲉⲙⲏⲓ ϯⲛⲟⲩ ⲁϥⲧⲁⲙⲟⲓ ϫⲉ ⲙⲉⲛⲉⲛⲥⲁ ⲑⲣⲉϥⲙⲟⲩ ⲛϫⲉ ⲡⲉⲕⲓⲱⲧ
ϩⲱϯ ⲉⲣⲟⲕ ⲡⲉ ⲛⲧⲉⲕⲓ ⲉⲟⲩⲧⲁⲝⲓⲥ ⲉⲥϭⲟⲥⲓ ⲉϥϯ ⲙⲏⲓⲛⲓ ⲉϯⲙⲉⲧ‐


### 0038

ⲉⲡⲓⲥⲕⲟⲡⲟⲥ ⲉⲧⲁϥⲉⲣ ⲡⲉⲙⲡϣⲁ ⲙⲙⲟⲥ. ⲛⲁⲓ ⲇⲉ ⲉⲧⲁ ⲡⲓⲁⲗⲟⲩ
ⲥⲱⲧⲉⲙ ⲉⲣⲱⲟⲩ ⲛⲧⲟⲧϥ ⲙⲫⲏ ⲉⲑⲟⲩⲁⲃ ⲁϥⲓ ⲉⲃⲟⲗϩⲓⲧⲟⲧϥ ⲁϥ‐
ϩⲱⲗⲓⲉⲡⲉϥⲏⲓ ϧⲉⲛ ⲟⲩϩⲉⲓⲣⲏⲛⲏ ⲉϥϯ ⲱⲟⲩ ⲙⲫ︦ϯ︦ ⲕⲁⲧⲁ
ⲫⲣⲏϯ ⲉⲧⲥϧⲏⲟⲩⲧ ϫⲉ ⲛⲓⲡ︦ⲛ︦ⲁ︦ ⲛⲧⲉ ⲛⲓⲡⲣⲟⲫⲏⲧⲏⲥ ϣⲁⲩϭⲛⲉ
ϫⲱⲟⲩ ⲛⲛⲓⲡⲣⲟⲫⲏⲧⲏⲥ.
ⲙⲉⲛⲉⲛⲥⲁ ⲛⲁⲓ ⲁϥϣⲱⲛⲓ ⲛϫⲉ ⲡⲉϥⲓⲱⲧ ⲙⲡ︦ⲛ︦ⲁ︦ⲧⲓⲕⲟⲛ ⲁⲃⲃⲁ
ⲍⲁⲭⲁⲣⲓⲁⲥ ⲡⲓⲉⲡⲓⲥⲕⲟⲡⲟⲥ ⲉⲑⲟⲩⲁⲃ ϧⲉⲛ ⲡⲓϣⲱⲛⲓ ⲉⲧⲉϥⲛⲁⲙⲟⲩ
ⲛϧⲏⲧϥ ⲟⲩⲟϩ ϩⲱⲥ ⲉⲁ ⲫϯ ⲉⲣ ϣⲟⲣⲡ ⲛⲧⲁⲙⲟϥ ⲁϥⲓ ⲉⲡⲉϥ‐
ⲙⲟⲛⲁⲥⲧⲏⲣⲓⲟⲛ. ⲫⲏ ⲉⲑⲟⲩⲁⲃ ⲇⲉ ⲓⲥⲁⲁⲕ ⲛⲁϥϣⲉⲙϣⲓ ⲙⲙⲟϥ
ⲡⲉ ϧⲉⲛ ⲡⲓϣⲱⲛⲓ. ⲉⲧⲁϥⲛⲟⲩⲓ ⲇⲉ ⲉⲉⲙⲧⲟⲛ ⲙⲙⲟϥ ⲁϥⲙⲟⲩϯ
ⲉⲛⲉϥϣⲏⲣⲓ ⲙⲫⲣⲏϯ ⲙⲡⲓⲡⲁⲧⲣⲓⲁⲣⲭⲏⲥ ⲓⲁⲕⲱⲃ ⲟⲩⲟϩ ⲉⲧⲁϥ‐
ⲥⲙⲟⲩ ⲉⲣⲱⲟⲩ ⲧⲏⲣⲟⲩ ⲡⲉϫⲁϥ ⲙⲫⲏ ⲉⲑⲟⲩⲁⲃ ⲓⲥⲁⲁⲕ ϫⲉ
ⲡⲁϣⲏⲣⲓ ⲉϣⲱⲡ ⲁⲕϣⲁⲛϭⲓⲥⲓ ⲁⲣⲓ ⲫⲙⲉⲩⲓ ⲛⲛⲉⲕⲥⲛⲏⲟⲩ. ⲫⲁⲓ
ⲉⲧⲁϥϫⲟϥ ⲉϥϯ ⲙⲏⲓⲛⲓ ⲉⲡⲓϩⲙⲟⲧ ⲉⲑⲛⲁⲧⲁϩⲣⲟϥ. ⲉⲧⲁϥⲕⲏⲛ ⲇⲉ
ⲉϥϩⲟⲛϩⲉⲛ ⲉⲧⲟⲧⲟⲩ ⲛⲛⲉϥϣⲏⲣⲓ ⲁϥϯ ⲙⲡⲉϥⲡ︦ⲛ︦ⲁ︦ ⲉⲛⲉⲛϫⲓϫ


### 0039

ⲙⲡⲟ︦ⲥ︦ ⲉⲩϩⲉⲙⲥⲓ ⲙⲡⲉϥⲕⲱϯ ⲛϫⲉ ϩⲁⲛ ⲛⲓϣϯ ⲛⲁⲅⲓⲟⲥ ⲛⲧⲉ
ϣⲓⲏⲧ. ⲉⲧⲁⲩⲕⲟⲥϥ ϧⲉⲛ ⲟⲩⲛⲓϣϯ ⲛⲧⲁⲓⲟ ⲁⲩⲭⲁϥ ϧⲁⲧⲉⲛ
ⲛⲉϥⲓⲟϯ ⲕⲁⲓ ⲅⲁⲣ ⲥⲉⲓⲣⲓ ⲙⲡⲉϥⲙⲉⲩⲓ ⲛⲉⲙ ⲛⲓϣⲫⲏⲣⲓ ⲉⲧⲁϥ‐
ⲁⲓⲧⲟⲩ ϧⲉⲛ ⲡⲉϥⲱⲛϧ ⲁⲩϫⲟⲥ ⲟⲛ ⲉⲑⲃⲏⲧϥ ϫⲉ ⲉⲣⲉ ⲟⲩⲟⲛ
ⲟⲩⲙⲁⲑⲏⲧⲏⲥ ⲛⲧⲟϥ ⲡⲉ ⲁϥⲉⲣ ϫⲱⲃ ⲛⲟⲩⲱⲓⲛⲓ ⲉⲧⲁϥⲓ ϩⲁ ⲡⲓ‐
ϧⲉⲗⲗⲟ ⲁϥⲭⲁ ⲛⲉϥϫⲓϫ ⲉϫⲱϥ ⲥⲁⲧⲟⲧϥ ⲁϥⲛⲁⲩ ⲙⲃⲟⲗ ⲁϥϯ
ⲱⲟⲩ ⲙⲫ︦ϯ︦ ⲁϥϣⲱⲡⲓ ϧⲁ ⲡϭⲛⲉ ϫⲱϥ ⲛⲧⲉ
ⲡⲉϥⲓⲱⲧ ϣⲁ ⲡⲓⲉϩⲟⲟⲩ ⲛⲧⲉ ⲡⲉϥⲙⲟⲩ. ⲛⲉ ⲟⲩⲟⲛ ⲕⲉⲥⲩⲅⲅⲉ‐
ⲛⲏⲥ ⲛⲧⲁϥ ⲟⲛ ϧⲉⲛ ⲡⲓⲕⲟⲥⲙⲟⲥ ⲁⲥϣⲱⲡⲓ ⲙⲙⲟϥ ⲉⲑⲣⲉϥⲓ ⲉ‐
ϧⲣⲏⲓ ⲉⲡⲁⲓϣⲱⲛⲓ ⲛⲟⲩⲱⲧ ⲉⲧⲉ ϯⲙⲉⲧⲃⲉⲗⲗⲉ ⲧⲉ. ⲉⲧⲁϥⲥⲱⲧⲉⲙ
ⲉⲑⲃⲏⲧϥ ⲁϥⲉⲣ ⲙⲕⲁϩ ⲉⲙⲁϣⲱ ⲉⲧⲁϥⲟⲩⲱⲣⲡ ⲇⲉ ⲛⲥⲱϥ ⲁϥⲓ
ϣⲁⲣⲟϥ ⲉⲡⲓⲧⲱⲟⲩ ⲛⲧⲉ ϣⲓⲏⲧ ⲟⲩⲟϩ ⲉⲧⲁϥⲓ ϧⲁ ⲡⲓϧⲉⲗⲗⲟ
ⲉⲑⲟⲩⲁⲃ ⲛϫⲉ ⲡⲓⲥⲟⲛ ⲉⲧⲁϥⲛⲁⲩ ⲙⲃⲟⲗ ⲁϥϯϩⲟ ⲉⲣⲟϥ ⲉϥϫⲱ


### 0040

ⲙⲙⲟⲥ ϫⲉ ⲙⲡⲓⲣⲏϯ ⲉⲧⲁ ⲫ︦ϯ︦ ⲛⲉⲙⲁⲕ ⲛⲁⲓ ⲛⲏⲓ ⲛⲁⲓ ϧⲁ ⲡⲁⲥⲟⲛ.
ⲉⲧⲁϥⲛⲁⲩ ⲇⲉ ⲉⲣⲱⲟⲩ ⲛϫⲉ ⲡⲓϧⲉⲗⲗⲟ ⲉⲑⲟⲩⲁⲃ ⲉⲩⲣⲓⲙⲓ ⲙⲡⲓⲃ̄
ⲁϥⲉⲣ ⲙⲕⲁϩ ⲛϩⲏⲧ ⲉⲙⲁϣⲱ ⲉⲧⲁϥϯ ⲛⲱⲟⲩ ⲉⲃⲟⲗϧⲉⲛ ⲛⲓⲙⲩⲥ‐
ⲧⲏⲣⲓⲟⲛ ⲉⲑⲟⲩⲁⲃ ⲁϥϭⲓ ⲛϯⲙⲁⲡⲡⲁ ⲉⲛⲁϥⲁⲙⲟⲛⲓ ⲙⲡⲓⲡⲟⲧⲏ‐
ⲣⲓⲟⲛ ⲛϧⲏⲧⲥ ⲁϥϥⲱϯ ⲙⲙⲟⲥ ⲉϧⲟⲩⲛ ϧⲉⲛ ⲡϩⲟ ⲙⲡⲓⲣⲱⲙⲓ.
ⲥⲁⲧⲟⲧϥ ϧⲉⲛ ϯⲟⲩⲛⲟⲩ ⲁϥⲛⲁⲩ ⲙⲃⲟⲗ ϩⲱⲥ ⲓⲥϫⲉⲕ ⲙⲡⲉϥϣⲱⲛⲓ
ⲉⲡⲧⲏⲣϥ ⲟⲩⲟϩ ⲁϥϩⲓⲧϥ ⲉϧⲣⲏⲓ ⲁϥⲟⲩⲱϣⲧ ⲙⲙⲟϥ ⲁϥϩⲱⲗ
ⲉⲡⲉϥⲏⲓ ⲉϥϯ ⲱⲟⲩ ⲙⲫ︦ϯ︦ ⲫⲏ ⲉⲧⲓⲣⲓ ⲛⲛⲉϥⲫⲏⲣⲓ ⲛⲉ ⲟⲩⲟⲛ
ⲟⲩⲣⲱⲙⲓ ⲇⲉ ⲟⲛ ⲉϥϣⲟⲛ ϧⲉⲛ ϯⲡⲟⲗⲓⲥ ⲥⲁⲓ ⲉⲡⲉϥⲣⲁⲛ ⲡⲉ ⲅⲉⲱⲣ‐
ⲅⲓⲟⲥ ⲛⲉ ⲟⲩϧⲉⲗϣⲓⲣⲓ ⲡⲉ ⲛϫⲱⲣⲓ ⲁ ⲡⲓⲇⲓⲁⲃⲟⲗⲟⲥ ⲑⲣⲉϥϩⲉⲓ ϧⲉⲛ
ⲟⲩⲡⲁⲣⲁⲡⲧⲱⲙⲁ ⲙⲡⲉ ϩⲗⲓ ⲉⲙⲓ ⲉⲃⲏⲗ ⲉⲫ︦ϯ︦ ⲙⲙⲁⲩⲁⲧϥ ⲫⲁⲓ
ⲉⲧⲥⲱⲟⲩⲛ ⲛⲛⲏ ⲉⲧϩⲏⲡ ⲛⲉⲙ ⲛⲏ ⲉⲑⲟⲩⲟⲛϩ ⲟⲩⲟϩ ⲥⲁⲧⲟⲧϥ
ⲁⲫ︦ϯ︦ ϭⲓ ⲙⲡϣⲓϣ ⲙⲙⲟϥ ⲕⲁⲧⲁ ⲫⲣⲏϯ ⲉⲧⲥⲏⲟⲩⲧ ϧⲉⲛ ⲇⲁⲩⲓⲇ
ϫⲉ ⲁⲩⲧⲁϩⲉ ⲡⲓⲣⲉϥⲉⲣ ⲛⲟⲃⲓ ϧⲉⲛ ⲛⲓϩⲃⲏⲟⲩⲓ ⲛⲧⲉ ⲛⲉϥϫⲓϫ ⲟⲩⲟϩ
ⲉⲧⲁⲩⲧⲱⲟⲩⲛⲟⲩ ⲛϩⲁ ⲛⲁ ⲧⲟⲟⲩⲓ ⲁⲩϫⲉⲙ ⲡⲓⲁⲗⲟⲩ ⲉϥⲉⲛⲕⲟⲧ


### 0041

ⲉϥⲥⲏⲧ ⲙⲫⲣⲏϯ ⲛⲟⲩⲣⲉϥⲙⲱⲟⲩⲧ. ⲁⲩⲧⲱⲟⲩⲛⲟⲩ ⲇⲉ ⲙⲙⲟϥ
ⲛϫⲉ ⲛⲉϥⲓⲟϯ ⲁⲩⲉⲛϥ ⲉⲫⲙⲁ ⲙⲡⲓⲉⲡⲓⲥⲕⲟⲡⲟⲥ ⲉⲑⲟⲩⲁⲃ ⲁⲃⲃⲁ
ⲍⲁⲭⲁⲣⲓⲁⲥ ⲉⲧⲁⲩⲉⲣⲁⲡⲁⲛⲧⲁⲛ ⲇⲉ ⲉⲣⲟϥ ⲁⲩϩⲓⲧⲟⲩ ⲉϧⲣⲏⲓ
ⲁⲩⲟⲩⲱϣⲧ ⲙⲙⲟϥ ⲉⲩⲣⲓⲙⲓ ⲉⲩϫⲱ ⲙⲙⲟⲥ ϫⲉ ⲧⲉⲛϯϩⲟ ⲉⲧⲉⲕ‐
ⲁⲅⲓⲟⲥⲩⲛⲏ ⲉⲑⲣⲉⲕϯϩⲟ ⲉⲡⲟ︦ⲥ︦ ⲉⲑⲃⲉ ⲡⲉⲛϣⲏⲣⲓ ⲉⲑⲣⲉϥⲟⲩϫⲁⲓ.
ⲁϥϣⲉⲛⲟⲩ ⲇⲉ ⲟⲩ ⲡⲉ ⲉⲧⲁϥϣⲱⲡⲓ ⲙⲙⲟϥ. ⲡⲉϫⲱⲟⲩ ϫⲉ ⲧⲉⲛⲉⲙⲓ
ⲁⲛ. ⲛⲑⲟϥ ⲇⲉ ⲁ ⲫ︦ϯ︦ ⲕⲏⲛ ⲉⲧⲁⲙⲟϥ ⲙⲡⲁⲧⲟⲩⲓ ϣⲁⲣⲟϥ. ⲁϥ‐
ⲧⲱⲛϥ ⲛϯⲟⲩⲛⲟⲩ ⲁϥⲧⲱⲃϩ ⲉϧⲣⲏⲓ ⲉϫⲱϥ ⲥⲁⲧⲟⲧϥ ⲁϥⲟⲩϫⲁⲓ
ϩⲱⲥ ϫⲉ ⲙⲡⲉϥϣⲱⲛⲓ ⲉⲡⲧⲏⲣϥ. ⲡⲉϫⲉ ⲡⲓⲉⲡⲓⲥⲕⲟⲡⲟⲥ ⲛⲁϥ ϫⲉ
ⲁⲣⲉϩ ⲉⲣⲟⲕ ⲥⲁⲃⲟⲗ ⲙⲡⲓⲛⲟⲃⲓ ⲉⲧⲁⲕⲁⲓϥ ⲙⲡⲉⲣⲁⲓϥ ϫⲉ ϫⲉ ⲛⲛⲉ
ⲡⲉⲧϩⲱⲟⲩ ⲫⲁⲓ ϣⲱⲡⲓ ⲙⲙⲟⲕ. ⲟⲩⲟϩ ⲉⲧⲁⲩⲥⲱⲧⲉⲙ ⲉⲛⲁⲓ ⲛϫⲉ
ⲛⲉϥⲓⲟϯ ⲁⲩⲉⲣ ϣⲫⲏⲣⲓ ⲁⲩⲉⲙⲓ ⲁⲛ ⲉⲛⲏ ⲉⲧⲁ ⲡⲟⲩϣⲏⲣⲓ ⲁⲓⲧⲟⲩ
ⲟⲩⲟϩ ⲁⲩϯϩⲟ ⲉⲡⲓⲉⲗⲗⲟ ⲉⲑⲟⲩⲁⲃ ϫⲉ ⲧⲉⲛⲛⲁⲁⲣⲉϩ ⲉϩⲱⲃ
ⲛⲓⲃⲉⲛ ⲉⲧⲁⲕϫⲟⲧⲟⲩ ⲛⲁⲛ. ⲁⲩⲓ ⲉⲃⲟⲗ ϩⲓⲧⲟⲧϥ ⲉⲩϯ ⲱⲟⲩ ⲙⲫ︦ϯ︦
ⲟⲩⲟϩ ⲛⲁϥⲧⲁⲓⲏⲟⲩⲧ ⲛⲧⲟⲧⲟⲩ ⲛⲟⲩⲟⲛ ⲛⲓⲃⲉⲛ


### 0042

ⲉⲩϯ ⲱⲟⲩ ⲛⲁϥ ⲙⲫⲣⲏϯ ⲛⲛⲓⲁⲡⲟⲥⲧⲟⲗⲟⲥ ⲉⲑⲟⲩⲁⲃ ⲙⲡⲉ︦ⲭ︦ⲥ︦.
ⲁⲥϣⲱⲡⲓ ⲇⲉ ⲙⲉⲛⲉⲛⲥⲁ ⲟⲩⲁⲃⲟⲧ ⲛⲉϩⲟⲟⲩ ⲓⲥϫⲉⲛ ⲉⲧⲁ ⲡⲉϥⲓⲱⲧ
ⲙⲟⲩ ⲉϥϣⲟⲡ ϧⲉⲛ ⲟⲩⲛⲓϣϯ ⲛⲉⲙⲕⲁϩ ⲛϩⲏⲧ ⲉⲑⲃⲉ ⲡⲉϥϫⲓ
ⲛⲫⲱⲣϫ ⲉⲃⲟⲗ ϧⲉⲛ ⲡⲁⲓⲕⲟⲥⲙⲟⲥ ⲛⲉⲫⲗⲏⲟⲩ ⲟⲩⲟϩ ⲁ ⲡⲓⲁⲣ‐
ⲭⲓⲉⲡⲓⲥⲕⲟⲡⲟⲥ ⲉⲑⲟⲩⲁⲃ ⲁⲃⲃⲁ ⲓⲱⲁⲛⲛⲏⲥ ⲧⲱⲃϩ ⲙⲫ︦︦ϯ︦ ⲉⲑⲣⲉϥ‐
ϭⲱⲣⲡ ⲛⲁϥ ⲉⲃⲟⲗ ϫⲉ ⲛⲓⲙ ⲉⲑⲛⲁⲉⲣ ⲡⲉ ⲙⲡϣⲁ ⲛⲓ ⲙⲉⲛⲉⲛⲥⲱϥ
ⲛⲧⲉϥⲁⲙⲟⲛⲓ ⲛϯⲉⲕⲕⲗⲏⲥⲓⲁ ⲉⲑⲟⲩⲁⲃ. ⲁⲩⲧⲟⲩⲛⲓⲁⲧϥ ⲉⲃⲟⲗϧⲉⲛ
ⲟⲩϩⲟⲣⲁⲙⲁ ⲉⲩϫⲱ ⲙⲙⲟⲥ ⲛⲁϥ ϫⲉ ⲟⲩⲱⲣⲡ ⲉϣⲓⲏⲧ ⲉⲡⲓⲙⲟ‐
ⲛⲁⲥⲧⲏⲣⲓⲟⲛ ⲛⲧⲉ ⲁⲃⲃⲁ ⲍⲁⲭⲁⲣⲓⲁⲥ ⲛⲥⲁ ⲓⲥⲁⲁⲕ ⲡⲓⲙⲟⲛⲁⲭⲟⲥ
ⲛⲁⲥⲕⲏⲧⲏⲥ ⲛⲑⲟϥ ⲉⲑⲛⲁϣⲱⲡⲓ ⲛⲁϥ ⲛⲇⲓⲁⲇⲟⲭⲟⲥ. ⲥⲁⲧⲟⲧϥ
ⲉⲧⲁϥⲧⲱⲛϥ ⲛϣⲟⲣⲡ ⲁϥⲟⲩⲱⲣⲡ ⲛⲥⲱϥ. ⲉⲧⲁϥⲓ ⲇⲉ ϣⲁⲣⲟϥ ⲙ‐
ⲡⲉϥⲭⲁϥ ⲉⲥⲉⲛϥ ⲉⲃⲟⲗ ϣⲁ ⲡⲓⲉϩⲟⲟⲩ ⲉⲧⲁϥⲙⲧⲟⲛ ⲙⲙⲟϥ.
ⲁⲥϣⲱⲡⲓ ϧⲉⲛ ⲛⲓⲉϩⲟⲟⲩ ⲉⲧⲉⲙⲙⲁⲩ ⲁϥⲟⲩⲱⲣⲡ ⲛⲥⲁ ⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ ⲛϫⲉ ⲡⲟⲩⲣⲟ ⲉⲑⲣⲉϥⲉⲣⲁⲡⲁⲛⲧⲁⲛ ⲉⲣⲟϥ ⲕⲁⲓ


### 0043

ⲅⲁⲣ ⲛⲉϣⲁϥⲉⲣ ⲫⲁⲓ ⲛⲟⲩⲙⲏϣ ⲛⲥⲟⲡ ⲉϥⲓⲛⲓ ⲙⲡⲓⲁⲣⲭⲓⲉⲡⲓⲥⲕⲟ‐
ⲡⲟⲥ ϣⲁⲣⲟϥ ⲉⲑⲃⲉ ⲧⲉϥⲁⲅⲁⲡⲏ ⲉϧⲟⲩⲛ ⲉⲣⲟϥ ⲫⲣⲁⲛ ⲇⲉ ⲙ‐
ⲡⲓⲟⲩⲣⲟ ⲉⲧⲉⲙⲙⲁⲩ ⲡⲉ ⲁⲃⲇⲉⲗⲁⲍⲓⲍ ⲟⲩⲟϩ ϣⲁⲩⲙⲟⲩϯ ⲉⲣⲟϥ
ⲟⲛ ϫⲉ ⲁⲗⲁⲙⲏⲣ. ⲉⲛⲁⲩⲟⲓ ⲛⲭⲁⲣⲧⲟⲗⲁⲣⲓⲟⲥ ⲛⲁϥ
ⲛϫⲉ ⲣⲱⲙⲓ ⲃ︦ ⲙⲙⲁⲓⲛⲟⲩϯ ⲉⲧⲉ ⲁⲑⲁⲛⲁⲥⲓⲟⲥ ⲡⲉ ⲛⲉⲙ
ⲓⲥⲁⲁⲕ ⲛⲉⲙ ⲛⲟⲩϣⲏⲣⲓ ⲟⲩⲟϩ ⲛⲁⲣⲉ ⲡⲓⲡⲣⲁⲓⲧⲱⲣⲓⲟⲛ ⲧⲏⲣϥ
ⲙⲉϩ ⲛⲭⲣⲓⲥⲧⲓⲁⲛⲟⲥ. ⲕⲁⲓ ⲅⲁⲣ ϧⲉⲛ ⲧⲉϥⲁⲣⲭⲏ ⲉⲧⲁϥⲓ
ⲉⲭⲏⲙⲓ ⲁϥϩⲓ ⲧⲟⲧϥ ⲉⲉⲣ ⲡⲉⲧϩⲱⲟⲩ ⲛⲛⲓⲉⲕⲕⲗⲏⲥⲓⲁ ⲛⲓⲥⲧⲁⲩⲣⲟⲥ
ⲁϥⲕⲁϣⲁⲩ ⲟⲩⲟϩ ⲁϥⲉⲣ ϩⲁⲛ ⲙⲏϣ ⲙⲡⲉⲧϩⲱⲟⲩ ⲙⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ. ⲁⲗⲗⲁ ⲫϯ ⲫⲏ ⲉⲧⲁϥⲉⲣⲉⲡⲓⲧⲓⲙⲁⲛ ⲙⲫⲁⲣⲁⲱ
ⲙⲡⲓⲥⲏⲟⲩ ⲛⲑⲟϥ ⲟⲛ ⲁϥϩⲓ ϩⲟϯ ⲉⲡⲁⲓⲭⲉⲧ ϧⲉⲛ ⲟⲩⲣⲁⲥⲟⲩⲓ ϫⲉ
ⲁⲣⲉϩ ⲉⲣⲟⲕ ⲉⲃⲟⲗϩⲁ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲟⲩⲟϩ ⲁϥϣⲱⲡⲓ
ⲉϥⲉⲣⲁⲅⲁⲡⲁⲛ ⲙⲙⲟϥ ⲙⲫⲣⲏϯ ⲛⲟⲩⲁⲅⲅⲉⲗⲟⲥ ⲛⲧⲉ ⲫ︦ϯ︦. ⲁⲥ‐
ϣⲱⲡⲓ ⲇⲉ ⲉϥⲭⲏ ⲙⲙⲁⲩ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁϥϣⲱⲛⲓ
ϧⲉⲛ ⲡⲓϣⲱⲛⲓ ⲉⲧⲉϥⲛⲁⲙⲟⲩ ⲛϧⲏⲧϥ ⲟⲩⲟϩ ⲉⲧⲁⲩⲥⲱⲧⲉⲙ ⲛϫⲉ


### 0044

ⲛⲓⲁⲣⲭⲱⲛ ⲟⲩⲓ ϩⲁⲣⲟϥ ⲧⲏⲣⲟⲩ ϫⲉ ⲛⲧⲟⲩϫⲉⲙ ⲡⲉϥϣⲓⲛⲓ ⲟⲩⲟϩ
ⲛⲧⲟⲩϭⲓ ⲙⲡⲉϥⲥⲙⲟⲩ ⲁⲩϫⲉⲙϥ ⲉϥϧⲟⲥⲓ ⲉⲙⲁϣⲱ. ⲟⲩⲟϩ ⲉⲧⲁⲩ‐
ⲧⲁⲙⲉ ⲡⲟⲩⲣⲟ ⲉⲑⲃⲏⲧϥ ⲁϥⲭⲁϥ ⲉⲃⲟⲗ. ⲉⲧⲁϥⲓ ⲉⲣⲁⲕⲟϯ ⲁϥ‐
ⲙⲧⲟⲛ ⲙⲙⲟϥ ⲟⲩⲟϩ ⲁⲩⲭⲱ ⲙⲡⲉϥⲥⲱⲙⲁ ϧⲉⲛ ⲡⲓⲧⲟⲡⲟⲥ ⲛⲧⲉ
ⲡⲓⲁⲅⲓⲟⲥ ⲙⲁⲣⲕⲟⲥ ⲫⲏ ⲉⲧⲁϥⲕⲟⲧϥ ⲟⲩⲟϩ ⲁϥϫⲟⲥ ⲉⲑⲣⲟⲩⲓⲛⲓ
ⲉⲡⲉϥⲙⲁ ⲛⲓⲥⲁⲁⲕ ⲕⲁⲧⲁ ⲫⲣⲏϯ ⲉⲧⲁⲩⲧⲁⲙⲟϥ ⲉⲃⲟⲗϩⲓⲧⲉⲛ ⲡⲟ︦︦︦ⲥ︦.
ⲟⲩⲟϩ ⲛⲉ ⲟⲩⲟⲛ ⲟⲩⲇⲓⲁⲕⲱⲛ ϫⲉ ⲅⲉⲱⲣⲅⲓⲟⲥ ⲫⲁⲓ ⲁϥⲉⲣⲉⲡⲓ‐
ⲑⲩⲙⲉⲓⲛ ⲉϯⲙⲉⲧⲁⲣⲭⲓⲉⲣⲉⲩⲥ ⲡⲁⲣⲁ ⲫⲟⲩⲱϣ ⲙⲫ︦ϯ︦ 
ⲫⲁⲓ ⲉⲧⲉ ⲛⲓⲟⲩⲣⲱⲟⲩ ⲟⲓ ⲛⲟⲩⲣⲟ ⲉⲃⲟⲗϩⲓⲧⲟⲧϥ ⲟⲩⲟϩ
ⲁϥⲑⲉⲧ ⲡϩⲏⲧ ⲛⲛⲓⲉⲡⲓⲥⲕⲟⲡⲟⲥ ⲉⲧⲁⲩϯⲙⲁϯ ⲙⲙⲁⲩ ⲉⲑⲣⲟⲩϯ
ⲛⲁϥ ⲛϯⲙⲉⲧⲁⲣⲭⲓⲉⲡⲓⲥⲕⲟⲡⲟⲥ ⲁⲗⲗⲁ ⲥⲁⲧⲟⲧϥ ⲁϥϭⲓ ⲛⲟⲩ‐
ⲥⲟϩⲓ ⲛⲧⲉ ⲧⲉϥⲙⲉⲧⲡⲁⲣⲁⲛⲟⲙⲟⲥ ⲟⲩⲟϩ ⲉⲧⲁⲩⲁⲓϥ ⲙⲡⲣⲉⲥⲃⲩ‐
ⲧⲉⲣⲟⲥ ⲁⲩϯ ϩⲓⲱⲧϥ ⲛϯⲥⲟⲗⲏ ⲉⲩⲙⲉⲩⲓ ⲛⲁⲓϥ ⲛⲁⲣⲭⲓⲉⲡⲓⲥⲕⲟ‐
ⲡⲟⲥ ϧⲉⲛ ⲑⲙⲏϯ ⲛϯϩⲉⲃⲇⲟⲙⲁⲥ ⲉⲩⲟⲩⲱϣ ⲉⲑⲁⲙⲓⲟ ⲟⲩϩⲱⲃ
ⲡⲁⲣⲁ ⲛⲓⲕⲁⲛⲱⲛ. ⲥⲁⲧⲟⲧϥ ⲁϥⲱϣ ⲉⲃⲟⲗ ⲛϫⲉ ⲡⲓⲁⲣⲭⲓⲇⲓⲁ‐


### 0045

ⲕⲱⲛ ⲉϫⲉⲛ ⲡⲓⲙⲁ ⲛⲉⲣ ϣⲱⲟⲩϣⲓ ϩⲱⲥ ϫⲉ ⲁⲩⲕⲓⲙ ⲉⲣⲟϥ ⲉⲃⲟⲗ
ϩⲓⲧⲉⲛ ⲫ︦ϯ︦ ϫⲉ ⲛⲛⲉⲥϣⲱⲡⲓ ⲙⲡⲁⲓⲣⲏϯ ⲉⲑⲣⲉⲛⲓⲣⲓ ⲛⲟⲩϩⲱⲃ
ⲡⲁⲣⲁ ⲛⲓⲕⲁⲛⲱⲛ ⲁⲗⲗⲁ ⲙⲁⲣⲉⲛⲟϩⲓ ϣⲁ ϯⲕⲩⲣⲓⲁⲕⲏ. ⲫⲁⲓ ⲡⲉ
ⲡⲓⲣⲏϯ ⲉⲧⲁ ⲡⲟ︦ⲥ︦ ϣⲁϣⲧϥ ⲉϣⲧⲉⲙⲉⲣ ⲟⲩⲏⲃ ϣⲁ ⲉⲛⲉϩ ⲕⲁⲧⲁ
ⲫⲣⲏϯ ⲉⲧⲥϧⲏⲟⲩⲧ ϫⲉ ⲟⲩⲣⲱⲙⲓ ⲛⲥⲛⲟϥ ϩ ⲭⲣⲟϥ ⲡⲟ︦ⲥ︦ ϭⲓ ⲃⲟϯ
ⲙⲙⲟϥ. ⲟⲩⲟϩ ϧⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ ⲁⲩⲓ ⲉⲣⲁⲕⲟϯ ⲛϫⲉ
ⲛⲓⲛⲓϣϯ ⲛⲉⲡⲓⲥⲕⲟⲡⲟⲥ. ⲉⲧⲁⲩⲥⲱⲧⲉⲙ ϫⲉ ⲁϥⲙⲟⲩ ⲛϫⲉ ⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ ⲉⲩⲟⲩⲱϣ ⲉⲫⲱϣⲉⲛ ⲙⲫⲏ ⲉⲧⲁ ⲡⲭ︦ⲥ︦ ⲥⲟⲧⲡϥ ⲉⲧⲉ
ⲫⲏ ⲉⲑⲟⲩⲁⲃ ⲓⲥⲁⲁⲕ ⲡⲉ ⲟⲩⲟϩ ⲉⲧⲁⲩϫⲉⲙ ⲛⲓⲕⲉⲭⲱⲟⲩⲛⲓ ⲉⲧⲁⲩ‐
ⲣⲁⲃⲏⲟⲩⲧ ϧⲁϫⲱⲟⲩ ⲉⲁⲩϯⲙⲁϯ ⲛⲉⲙ ⲅⲉⲱⲣⲅⲓⲟⲥ ⲁϥϣⲱⲡⲓ
ⲛϫⲉ ⲟⲩⲫⲱⲣϫ ϧⲉⲛ ⲧⲟⲩⲙⲏϯ ⲟⲩⲟϩ ⲥⲁⲧⲟⲧⲟⲩ ⲁⲩⲓ
ⲉⲣⲁⲕⲟϯ ⲛϫⲉ ϩⲁⲛ ⲣⲉⲙ ⲛϩⲱⲃ ⲛⲧⲉ ⲡⲟⲩⲣⲟ ⲉⲑⲣⲟⲩⲉⲛ ⲛⲓ‐
ⲉⲡⲓⲥⲕⲟⲡⲟⲥ ϣⲁⲣⲟϥ ϩⲓⲛⲁ ⲛⲧⲉϥⲉⲙⲓ ϫⲉ ⲛⲓⲙ ⲡⲉ ⲉⲧⲟⲩⲛⲁⲑⲁϣϥ
ⲟⲩⲟϩ ⲉⲧⲁⲩⲫⲟϩ ⲉⲃⲁⲃⲩⲗⲱⲛ ⲉⲣⲉ ⲫⲏ ⲉⲑⲟⲩⲁⲃ ⲓⲥⲁⲁⲕ ϣⲉⲙϣⲓ
ⲛⲅⲉⲱⲣⲅⲓⲟⲥ ⲉϥⲙⲉⲩⲓ ⲉϩⲱⲃ ⲙⲡⲁⲓⲣⲏϯ ⲁⲛ. ⲟⲩⲟϩ ϧⲉⲛ ⲡϫⲓ ⲛ‐


### 0046

ⲑⲣⲟⲩϧⲟⲧϧⲉⲧ ⲛⲥⲁ ⲫⲃⲓⲟⲥ ⲛⲅⲉⲱⲣⲅⲓⲟⲥ ⲁⲩϫⲉⲙ ⲟⲩⲙⲏϣ ⲛⲁⲓ‐
ⲧⲓⲁ ϭⲓ ⲉϧⲟⲩⲛ ⲉⲣⲟϥ ⲙⲁⲗⲓⲥⲧⲁ ϫⲉ ⲛⲉ ⲟⲩⲣⲱⲙⲓ ⲡⲉ ⲉⲧⲁϥϭⲓ
ⲅⲁⲙⲟⲥ ⲟⲩⲟϩ ⲟⲛ ϫⲉ ⲟⲩⲟⲛ ϩⲁⲛ ϣⲏⲣⲓ ⲛⲧⲁϥ ⲉⲩϩⲱⲟⲩ ⲉⲙⲁϣⲱ.
ⲟⲩⲟϩ ⲡⲁⲓⲣⲏϯ ⲁⲩⲁⲓϥ ⲛⲥⲣⲁϩ ⲟⲩⲟϩ ⲁⲩⲥⲟϭⲛⲓ ⲉⲑⲱϣ ⲙⲫⲏ
ⲉⲧⲁ ⲫ︦ϯ︦ ⲥⲟⲧⲡϥ ⲉⲧⲉ ⲫⲏ ⲉⲑⲟⲩⲁⲃ ⲥⲁⲁⲕ ⲡⲉ.
ⲁⲥϣⲱⲡⲓ ⲇⲉ ϧⲉⲛ ⲡⲉϩⲟⲟⲩ ⲛϯⲕⲩⲣⲓⲁⲕⲏ ⲉⲑⲟⲩⲁⲃ ⲉⲩⲑⲟⲩⲏⲧ
ⲧⲏⲣⲟⲩ ⲛϫⲉ ⲡⲓⲉⲡⲓⲥⲕⲟⲡⲟⲥ ⲛⲉⲙ ⲟⲩⲙⲏϣ ⲛⲗⲁⲟⲥ ⲛⲧⲉ ⲃⲁⲃⲩⲗⲱⲛ
ⲛⲉⲙ ⲣⲁⲕⲟϯ ⲛⲉⲙ ⲭⲱⲣⲁ ⲛⲓⲃⲉⲛ ϧⲉⲛ ⲡⲧⲟⲡⲟⲥ ⲙⲡⲓⲁⲅⲓⲟⲥ
ⲥⲉⲣⲅⲓⲟⲥ ⲁϥⲓ ⲉϧⲟⲩⲛ ϩⲱϥ ⲛϫⲉ ⲫⲏ ⲉⲑⲟⲩⲁⲃ ⲓⲥⲁⲁⲕ ⲉⲣⲉ ⲟⲩⲟⲛ
ⲟⲩϩⲉⲃⲥⲱ ⲉⲥⲑⲉⲃⲓⲏⲟⲩⲧ ⲧⲟⲓ ϩⲓⲱⲧϥ ⲟⲩⲟϩ ⲉⲧⲓ ⲉϥϣⲗⲏⲗ ϩⲏⲡⲡⲉ
ϧⲉⲛ ⲟⲩⲉⲝⲁⲓⲡⲛⲁ ⲁ ⲡⲓⲫⲁⲛⲟⲥ ⲕⲱϣ ⲉϫⲱϥ ⲟⲩⲟϩ ⲁϥϫⲟⲕ‐
ⲙⲉϥ ⲡⲧⲏⲣϥ. ϧⲉⲛ ϯⲟⲩⲛⲟⲩ ⲁ ⲡⲓⲙⲏϣ ⲱϣ ⲉⲃⲟⲗ ϫⲉ ⲁⲝⲓⲟⲥ
ⲁⲝⲓⲟⲥ ⲁⲝⲓⲟⲥ ⲡⲓⲙⲁϩ ⲓ︦ⲅ︦ ⲡⲁⲡⲟⲥⲧⲟⲗⲟⲥ ⲓⲥⲁⲁⲕ ⲡⲓⲁⲣⲭⲓⲉⲡⲓⲥⲕⲟ‐
ⲡⲟⲥ ⲟⲩⲟϩ ⲥⲁⲧⲟⲧⲟⲩ ⲁⲩⲁⲙⲟⲛⲓ ⲙⲙⲟϥ ⲛϫⲉ
ⲛⲓⲉⲡⲓⲥⲕⲟⲡⲟⲥ ⲛⲉⲙ ⲛⲓⲁⲣⲭⲱⲛ ⲁⲩⲉⲛϥ ⲥⲁϧⲟⲩⲛ ⲙⲡⲓⲙⲁ ⲛⲉⲣ


### 0047

ϣⲱⲟⲩϣⲓ ⲉⲩϫⲱ ⲙⲙⲟⲥ ϫⲉ ⲫⲁⲓ ⲡⲉ ⲇⲁⲩⲓⲇ ⲙⲃⲉⲣⲓ. ϧⲉⲛ ⲡⲓⲉ‐
ϩⲟⲟⲩ ⲉⲧⲉⲙⲙⲁⲩ ⲁϥⲉⲣ ⲟⲩⲛⲓϣϯ ⲛϣⲁⲓ ⲉⲛⲓⲉⲡⲓⲥⲕⲟⲡⲟⲥ ⲛⲉⲙ
ⲛⲓⲕⲗⲏⲣⲓⲕⲟⲥ ⲛϫⲉ ⲡⲓⲙⲁⲓⲛⲟⲩϯ ⲛⲁⲣⲭⲱⲛ ⲕⲩⲣⲓⲟⲥ ⲓⲥⲁⲁⲕ
ⲡⲓⲭⲁⲣⲧⲟⲗⲁⲣⲓⲟⲥ. ⲛⲓⲉⲡⲓⲥⲕⲟⲡⲟⲥ ⲇⲉ ⲁⲩⲉⲣ ⲉϥⲣⲱⲧⲉⲃ ⲥⲁⲧϩⲏ
ⲙⲙⲱⲟⲩ ⲡⲁⲣⲁ ⲡⲉϥⲟⲩⲱϣ ⲉⲩϫⲱ ⲙⲙⲟⲥ ⲛⲁϥ ϫⲉ ⲡⲓⲡ︦︦︦︦ⲛ︦ⲁ︦
ⲉⲑⲟⲩⲁⲃ ⲉⲧⲑⲱϩⲉⲙ ⲙⲙⲟⲕ ⲡⲓⲡ︦ⲛ︦ⲁ︦ ⲉⲑⲟⲩⲁⲃ ⲡⲉ ⲉⲧⲉⲣⲭⲉⲓⲣⲟⲧⲟ‐
ⲛⲓⲟⲛ ⲙⲙⲟⲕ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ϫⲉ ⲁϥⲑⲁϩⲥⲕ ⲛϫⲉ
ⲫ︦ϯ︦ ⲡⲉⲛⲛⲟⲩϯ ⲛⲟⲩⲛⲉϩ ⲛⲑⲉⲗⲏⲗ ⲉⲃⲟⲗ ⲟⲩⲧⲉ ⲛⲉⲕϣⲫⲏⲣ
ⲧⲏⲣⲟⲩ. ⲉⲡⲉϥⲣⲁⲥϯ ⲇⲉ ⲁⲩⲟⲩⲱⲛ ⲙⲡⲓϩⲱⲃ ⲉⲡⲟⲩⲣⲟ ⲁⲩⲧⲁⲙⲟϥ
ⲉⲛⲏ ⲧⲏⲣⲟⲩ ⲉⲧⲁⲩϣⲱⲡⲓ ⲁϥⲟⲩⲁϩⲥⲁϩⲛⲓ ⲉⲑⲣⲟⲩⲓⲛⲓ ⲙⲡⲓⲃ︦ ϩⲓ
ⲧϩⲏ ⲙⲙⲟϥ ⲟⲩⲟϩ ⲉⲧⲁⲩⲧⲁϩⲱⲟⲩ ⲉⲣⲁⲧⲟⲩ ⲙⲡⲉϥⲙⲑⲟ ⲁϥⲛⲁⲩ
ⲉⲅⲉⲱⲣⲅⲓⲟⲥ ⲉⲣⲉ ϯϩⲉⲃⲥⲱ ⲛⲧⲉ ϯⲙⲉⲧⲟⲩⲏⲃ ⲧⲟⲓ ϩⲓⲱⲧϥ ⲫⲏ
ⲉⲑⲟⲩⲁⲃ ϩⲱϥ ⲓⲥⲁⲁⲕ ⲉⲣⲉ ϯϩⲉⲃⲥⲱ ⲉⲧⲑⲉⲃⲓⲏⲟⲩⲧ ⲛⲧⲉ ⲛⲓⲙⲟ‐
ⲛⲁⲭⲟⲥ ⲧⲟⲓ ϩⲓⲱⲧϥ. ⲡⲉϫⲁϥ ⲛⲛⲓⲉⲡⲓⲥⲕⲟⲡⲟⲥ ⲛⲉⲙ ⲛⲓⲙⲏϣ
ϫⲉ ⲛⲓⲙ ϧⲉⲛ ⲡⲁⲓⲃ︦ ⲉⲣⲉⲧⲉⲛⲟⲩⲁϣϥ. ⲁⲩⲱϣ ⲉⲃⲟⲗ ⲧⲏⲣⲟⲩ
ϫⲉ ⲡⲁⲓⲙⲟⲛⲁⲭⲟⲥ ⲫⲁⲓ ⲡⲉ ⲡⲉⲛⲓⲱⲧ. ⲡⲉϫⲁϥ ⲛⲱⲟⲩ ϫⲉ


### 0048

ⲫⲁⲓ ⲟⲩϫⲱⲃ ⲛⲣⲱⲙⲓ ⲡⲉ. ⲥⲁⲧⲟⲧⲟⲩ ⲁⲩⲱϣ ⲉⲃⲟⲗ
ⲛϩⲟⲩⲟ ⲛϫⲉ ⲛⲓⲉⲡⲓⲥⲕⲟⲡⲟⲥ ⲛⲉⲙ ⲛⲓⲁⲣⲭⲱⲛ ϫⲉ ⲫⲁⲓ ⲟⲩⲡⲣⲟ‐
ⲫⲏⲧⲏⲥ ⲛⲧⲉ ⲫϯ ⲡⲉ ⲓⲥϫⲉⲛ ⲧⲉϥⲙⲉⲧⲕⲟⲩϫⲓ ⲟⲩⲡⲁⲣⲑⲉⲛⲟⲥ ⲉϥ‐
ⲧⲟⲩⲃⲏⲟⲩⲧ ⲡⲉ. ⲅⲉⲱⲣⲅⲓⲟⲥ ⲇⲉ ⲛⲁϥϫⲱ ⲙⲙⲟⲥ ⲡⲉ ϫⲉ ⲙⲟⲓ ⲛⲏⲓ
ⲙⲡⲓⲑⲣⲟⲛⲟⲥ ⲛⲧⲁϯ ⲛⲁⲕ ⲛϩⲁⲛ ⲭⲣⲏⲙⲁ. ⲉⲧⲁⲩⲥⲱⲧⲉⲙ ⲇⲉ
ⲛϫⲉ ⲛⲓⲉⲡⲓⲥⲕⲟⲡⲟⲥ ⲛⲉⲙ ⲛⲓⲙⲏϣ ⲁⲩⲉⲣⲁⲛⲁⲑⲉⲙⲁⲧⲓⲍⲉⲓⲛ ⲙ‐
ⲙⲟϥ ⲉⲩϫⲱ ⲙⲙⲟⲥ ϫⲉ ⲡⲉⲕϩⲁⲧ ⲛⲉⲙⲁⲕ ⲉⲩⲉϣⲱⲡⲓ ⲉⲡⲧⲁⲕⲟ ϫⲉ
ⲉⲭⲟⲩⲱϣ ⲉϫⲫⲟ ⲛⲁⲕ ⲛϯⲇⲱⲣⲉⲁ ⲛⲧⲉ ⲫ︦ϯ︦ ϩⲓⲧⲉⲛ ϩⲁⲛ ⲭⲣⲏ‐
ⲙⲁ. ⲟⲩⲟϩ ⲡⲁⲓⲣⲏϯ ⲁ ⲛⲓⲉⲡⲓⲥⲕⲟⲡⲟⲥ ⲁⲓϥ ⲛϣⲉⲙⲙⲟ ⲉϯⲙⲉⲧⲟⲩⲏⲃ
ϧⲉⲛ ⲟⲩϫⲱⲕ ⲉⲁ ⲫⲏ ⲉⲧⲥϧⲏⲟⲩⲧ ϫⲱⲕ ⲉⲃⲟⲗ ⲉϫⲱϥ ϫⲉ ⲟⲩ‐
ⲗⲁⲕⲕⲟⲥ ⲁϥϣⲟⲕϥ ⲟⲩⲟϩ ⲁϥϭⲣⲏ ⲙⲙⲟϥ ⲉϥⲉϩⲉⲓ ⲉⲣⲟϥ ⲡⲓϣⲓⲕ
ⲉⲧⲁϥⲉⲣ ϩⲱⲃ ⲉⲣⲟϥ ⲟⲩⲟϩ ⲟⲛ ⲫⲏ ⲉⲑⲛⲁϭⲟⲥϥ ⲥⲉⲛⲁⲑⲉⲃⲓⲟϥ
ⲟⲩⲟϩ ⲫⲏ ⲉⲑⲛⲁⲑⲉⲃⲓⲟϥ ⲥⲉⲛⲁϭⲁⲥϥ. ⲟⲩⲟϩ ⲡⲁⲓⲣⲏϯ ϧⲉⲛ ⲟⲩ‐
ⲯⲏⲫⲟⲥ ⲛⲧⲉ ⲫ︦ϯ︦ ⲛⲉⲙ ⲟⲩⲟⲙⲟⲛⲟⲓⲁ ⲛⲧⲉ ⲡⲓⲗⲁⲟⲥ ⲁⲩⲱⲗⲓ
ⲙⲫⲏ ⲉⲑⲟⲩⲁⲃ ⲓⲥⲁⲁⲕ ϧⲉⲛ ⲟⲩⲱⲟⲩ ⲛⲉⲙ ⲟⲩⲧⲁⲓⲟ ⲁⲩⲉⲣⲭⲉⲓⲣⲟ‐


### 0049

ⲧⲟⲛⲉⲓⲛ ⲙⲙⲟϥ ⲛⲁⲣⲭⲓⲉⲡⲓⲥⲕⲟⲡⲟⲥ. ⲱ ⲟⲩⲏⲣ ⲡⲉ ⲡⲓⲣⲁϣⲓ ⲛⲉⲙ
ⲡⲓⲟⲩⲛⲟϥ ⲉⲧⲁϥϣⲱⲡⲓ ϧⲉⲛ ϯⲭⲱⲣⲁ ⲧⲏⲣⲥ ⲛⲧⲉ ⲭⲏⲙⲓ
ⲟⲩⲟϩ ⲛⲁⲩⲉⲣⲭⲟⲣⲉⲩⲓⲛ ϧⲁϫⲱϥ ⲛϫⲉ ⲛⲓⲙⲏϣ ⲉⲣⲉ
ⲛⲓϯⲙⲓ ϣⲓⲃϯ ⲛⲛⲟⲩⲉⲣⲏⲟⲩ ⲥⲁ ⲡⲉⲓⲉⲃⲧ ⲛⲉⲙ ⲥⲁ ⲡⲉⲙⲉⲛⲧ
ⲙⲫⲓⲁⲣⲟ ⲓⲥϫⲉⲛ ⲃⲁⲃⲩⲗⲱⲛ ϣⲁ ⲣⲁⲕⲟϯ.
ⲛⲁⲩⲙⲟϣⲓ ⲇⲉ ⲛⲉⲙⲁϥ ⲛϫⲉ ϩⲁⲛ ⲙⲏϣ ⲛⲉⲡⲓⲥⲕⲟⲡⲟⲥ ⲛⲁⲓ
ⲉⲧⲁⲩⲑⲱⲟⲩϯ ϩⲁⲣⲟϥ ⲧⲏⲣⲟⲩ ⲉⲑⲃⲉ ⲡⲧⲁϩⲟ ⲉⲣⲁⲧϥ ⲛⲛⲓⲉⲕ‐
ⲕⲗⲏⲥⲓⲁ ⲛⲁⲓ ⲇⲉ ⲛⲁⲣⲉ ⲓⲱⲁⲛⲛⲏⲥ ⲛϧⲏⲧⲟⲩ ⲡⲓⲉⲡⲓⲥⲕⲟⲡⲟⲥ ⲛⲧⲉ
ⲡϣⲁϯ ⲫⲁⲓ ⲉⲧⲉ ⲛⲁϥⲟⲓ ⲛⲁⲡⲟⲕⲣⲓⲧⲏⲥ ⲉϯⲉⲡⲓⲥⲕⲟⲡⲏ ⲛⲧⲉ ϯ
ⲁⲛⲟⲩ ⲛⲭⲱⲣⲁ ⲉⲟⲩⲣⲱⲙⲓ ⲡⲉ ⲉϥϫⲏⲕ ⲉⲃⲟⲗ ϧⲉⲛ ϯⲥⲟⲫⲓⲁ ⲛⲧⲉ
ⲫ︦ϯ︦ ⲛⲉⲙ ⲛⲓⲣⲱⲙⲓ ⲛⲉⲙ ⲅⲣⲏⲅⲟⲣⲓⲟⲥ ⲛⲉⲡⲓⲥⲕⲟⲡⲟⲥ ⲛⲕⲁⲓⲥ ⲫⲁⲓ
ⲉⲛⲁϥⲟⲓ ⲛⲁⲡⲟⲕⲣⲓⲧⲏⲥ ϩⲱϥ ⲉⲛⲓⲉⲡⲓⲥⲕⲟⲡⲟⲥ ⲛⲧⲉ ϯⲕⲁⲧⲱ ⲛ‐
ⲭⲱⲣⲁ ⲛⲉⲙ ⲛⲓⲉⲡⲓⲥⲕⲟⲡⲟⲥ ⲧⲏⲣⲟⲩ. ⲟⲩⲟϩ ⲁⲥϣⲱⲡⲓ ⲉⲧⲁⲩⲫⲟϩ
ⲉϯⲃⲁⲕⲓ ⲣⲁⲕⲟϯ ⲁⲩⲓ ⲉⲃⲟⲗ ⲉϩⲣⲁϥ ⲛϫⲉ ⲡⲓⲙⲏϣ ⲧⲏⲣϥ ⲉⲣⲉ


### 0050

ⲛⲓⲕⲗⲏⲣⲓⲕⲟⲥ ϥⲁⲓ ⲛⲛⲓⲉⲩⲁⲅⲅⲉⲗⲓⲟⲛ ⲛⲉⲙ ⲛⲓⲥⲧⲁⲩⲣⲟⲥ ⲛⲉⲙ ϩⲁⲛ
ⲕⲩⲣⲱⲛ ⲉⲩⲙⲟϩ ⲟⲩⲟϩ ⲛⲁⲩⲉⲣⲯⲁⲗⲗⲉⲓⲛ ϧⲁϫⲱϥ ϣⲁⲧⲟⲩ‐
ⲟⲗϥ ⲉϧⲟⲩⲛ ⲉϯⲃⲁⲕⲓ. ⲟⲩⲟϩ ⲡⲁⲓⲣⲏϯ ⲁⲩⲉⲣⲭⲉⲓⲣⲟⲧⲟⲛⲉⲓⲛ ⲙ‐
ⲙⲟϥ ⲛⲁⲣⲭⲓⲉⲡⲓⲥⲕⲟⲡⲟⲥ ⲛⲥⲟⲩ ⲏ ⲛⲭⲟⲓⲁⲕ ⲛⲟⲩⲉϩⲟⲟⲩ ⲛⲕⲩ‐
ⲣⲓⲁⲕⲏ ⲟⲩⲟϩ ⲁⲩⲧϩⲉⲙⲥⲟϥ ϩⲓϫⲉⲛ ⲡⲓⲑⲣⲟⲛⲟⲥ ⲛⲁⲡⲟⲥⲧⲟⲗⲓⲕⲟⲛ
ⲛⲧⲉ ⲡⲓⲉⲩⲁⲅⲅⲉⲗⲓⲥⲧⲏⲥ ⲉⲑⲟⲩⲁⲃ ⲙⲁⲣⲕⲟⲥ ⲡⲓϧⲏⲃⲥ
ⲉⲧⲁϥⲉⲣ ⲟⲩⲱⲓⲛⲓ ⲉⲣⲟⲛ ⲟⲩⲟϩ ⲁⲩϫⲱⲕ ⲉϫⲱϥ ⲙⲡⲓϣⲉⲙϣⲓ ⲛⲧⲉ
ϯⲙⲉⲧⲁⲣⲭⲓⲉⲣⲉⲩⲥ ⲕⲁⲧⲁ ⲛⲓⲕⲁⲛⲱⲛ ⲛⲁⲡⲟⲥⲧⲟⲗⲓⲕⲟⲛ.
ⲟⲩⲟϩ ⲉⲧⲁϥϭⲓ ⲙⲡⲓⲉⲣ ϣⲓϣ ϩⲓⲧⲉⲛ ⲫ︦ϯ︦ ⲉⲥⲱⲛϩ ⲛⲉⲙ ⲉⲃⲱⲗ
ⲉⲃⲟⲗ ⲁϥⲉⲣ ⲟⲩⲱⲓⲛⲓ ϧⲉⲛ ⲡⲓⲕⲟⲥⲙⲟⲥ ⲧⲏⲣϥ ⲟⲩⲟϩ ⲛⲏ ⲉⲧϧⲉⲛ
ⲡⲓⲉⲡⲓⲥⲕⲟⲡⲓⲟⲛ ⲁϥⲭⲱ ⲛⲱⲟⲩ ⲛϧⲣⲏⲓ ⲛⲟⲩⲛⲟⲙⲟⲥ ⲉⲑⲣⲉ ⲛⲓ‐
ⲥⲛⲏⲟⲩ ⲉⲣⲏⲥⲩⲭⲁⲍⲉⲓⲛ ϧⲉⲛ ⲛⲟⲩⲙⲁ ⲛϣⲱⲡⲓ ⲟⲩⲟϩ ⲛⲥⲉⲉⲣ‐
ⲙⲉⲗⲉⲧⲁⲛ ϧⲉⲛ ⲛⲓⲅⲣⲁⲫⲏ ⲉⲑⲟⲩⲁⲃ ⲟⲩⲟϩ ⲟⲛ ⲛⲧⲟⲩⲓⲣⲓ ⲛⲧⲟⲩ‐
ⲥⲩⲛⲁⲝⲓⲥ ⲛⲉⲙ ⲛⲟⲩⲉⲣⲏⲟⲩ ⲉϥⲥⲁϫⲓ ⲛⲉⲙⲱⲟⲩ ⲛⲟⲩⲙⲏϣ ⲛⲥⲟⲡ
ⲉϥϯ ⲭⲟϩ ⲛⲱⲟⲩ ⲉϧⲟⲩⲛ ⲉⲫⲃⲓⲟⲥ ⲛⲛⲓⲣⲉⲙ ϣⲓⲏⲧ. ⲉⲧⲁⲩⲥⲱⲧⲉⲙ


### 0051

ⲇⲉ ⲛϫⲉ ⲡⲕⲉⲥⲉⲉⲡⲏ ⲛⲛⲓⲉⲡⲓⲥⲕⲟⲡⲟⲥ ⲛⲉⲙ ⲛⲓⲙⲟⲛⲁⲭⲟⲥ ⲛⲧⲉ
ⲛⲓⲙⲟⲛⲁⲥⲧⲏⲣⲓⲟⲛ ϫⲉ ⲫⲏ ⲉⲑⲟⲩⲁⲃ ⲓⲥⲁⲁⲕ ⲉⲧⲟⲓ ⲛⲁⲣⲭⲓⲉⲡⲓⲥⲕⲟ‐
ⲡⲟⲥ ⲁⲩⲓ ϩⲁⲣⲟϥ ⲟⲩⲟϩ ⲁⲩⲉⲣⲡⲣⲟⲥⲕⲩⲛⲉⲓⲛ ⲙⲙⲟϥ ϩⲱⲥ
ⲉⲩⲥⲱⲟⲩⲛ ⲛⲧⲉϥⲛⲓϣϯ ⲛⲥⲟⲫⲓⲁ ⲛⲉⲙ ⲛⲉϥⲁⲥⲕⲏⲥⲓⲥ ⲟⲩⲟϩ ⲛⲁϥ‐
ⲟⲓ ⲛⲧⲩⲡⲟⲥ ⲛⲱⲟⲩ ϧⲉⲛ ϩ ⲁⲛ ϩⲃⲏⲟⲩⲓ ⲉⲛⲁⲛⲉⲩ. ⲡⲁⲓⲁⲅⲓⲟⲥ
ⲟⲩⲛ ⲱ ⲛⲁⲛⲉⲣⲁϯ ⲁ ⲫ︦ϯ︦ ⲉⲣⲭⲁⲣⲓⲍⲉⲥⲑⲁⲓ ⲛⲁϥ ⲛϩⲁⲛ ϩⲙⲟⲧ
ⲛⲧⲁⲗϭⲟ ⲛⲟⲩⲙⲏϣ ⲛⲣⲏϯ. ⲥⲟⲡ ⲛⲓⲃⲉⲛ ⲉⲧⲉϥⲛⲁϩⲱⲗ ⲉϫⲉⲛ
ⲡⲓⲙⲁ ⲛⲉⲣ ϣⲱⲟⲩϣⲓ ⲉⲉⲣⲡⲣⲟⲥⲫⲉⲣⲉⲓⲛ ⲓⲥϫⲉⲛ ⲡⲓⲛⲁⲩ ⲉⲧⲉϥⲛⲁ‐
ⲉⲣ ϩⲏⲧⲥ ⲉϯⲁⲛⲁⲫⲟⲣⲁ ⲉⲑⲟⲩⲁⲃ ϣⲁⲣⲉ
ⲛⲉϥⲃⲁⲗ ⲓⲛⲓ ⲉⲡⲉⲥⲏⲧ ⲛϩⲁⲛ ⲉⲣⲙⲱⲟⲩⲓ ϣⲁⲧⲉϥϫⲱⲕ ⲙⲡⲓϣⲉⲙϣⲓ
ⲉⲃⲟⲗ ⲟⲩⲟϩ ⲁϥϣⲁⲛⲫⲟϩ ⲉⲡⲓⲛⲁⲩ ⲉⲣⲉ ⲡⲓⲡⲛⲁ ⲉⲑⲟⲩⲁⲃ ⲛⲏⲟⲩ
ⲉϫⲉⲛ ⲡⲓⲙⲁ ⲛⲉⲣ ϣⲱⲟⲩϣⲓ ϣⲁϥⲉⲣⲑⲉⲱⲣⲉⲓⲛ ⲙⲡⲓⲡ︦ⲛ︦ⲁ︦ ⲉⲑⲟⲩⲁⲃ
ⲉϥⲛⲏⲩ ⲉϫⲉⲛ ϯⲑⲩⲥⲓⲁ ⲉϥⲟⲩⲱⲧⲉⲃ ⲙⲡⲓⲱⲓⲕ ⲛⲉⲙ ⲡⲓⲁⲫⲟⲧ ⲉⲡⲓ‐
ⲥⲱⲙⲁ ⲛⲛⲟⲩϯ ⲛⲧⲉ ⲡⲭ︦ⲥ︦ ϧⲉⲛ ⲡϫⲓ ⲛⲑⲣⲉ ⲡⲁⲓⲁⲅⲓⲟⲥ ⲛⲁⲩ
ⲉⲡⲁⲓⲛⲓϣϯ ⲛϭⲱⲣⲡ ⲉⲃⲟⲗ ϣⲁⲣⲉ ⲟⲩϩⲟϯ ⲁⲙⲟⲛⲓ ⲙⲙⲟϥ ⲛⲉⲙ


### 0052

ⲟⲩⲣⲁϣⲓ. ϧⲉⲛ ϯⲟⲩⲛⲟⲩ ϣⲁⲣⲉ ⲡⲉϥϩⲟ ϩⲓ ⲁⲕⲧⲓⲛ ⲛⲟⲩⲱⲓⲛⲓ
ⲉⲃⲱⲗ ϩⲱⲥⲧⲉ ⲛⲧⲉ ⲟⲩⲟⲛ ⲛⲓⲃⲉⲛ ⲉⲣ ϣⲫⲏⲣⲓ ⲉⲩϫⲱ ⲙⲙⲟⲥ ϫⲉ
ⲁ ⲫ︦ϯ︦ ⲁⲓⲧⲉⲛ ⲛⲉⲙⲡϣⲁ ⲛⲟⲩⲁⲅⲓⲟⲥ ⲙⲡⲁⲓⲣⲏϯ ⲉϥⲟⲩⲁⲃ. ⲟⲩⲟϩ
ⲛⲁⲣⲉ ⲡⲉϥⲛⲟⲩⲥ ⲟⲓ ⲛⲟⲩⲱⲓⲛⲓ ⲙⲡⲕⲱϯ ⲛⲛⲓⲇⲟⲅⲙⲁ ⲉⲑⲟⲩⲁⲃ
ⲙⲫⲣⲏϯ ⲙⲡⲓⲛⲓϣϯ ⲁⲑⲁⲛⲁⲥⲓⲟⲥ ⲛⲉⲙ ⲡⲓⲥⲟⲫⲟⲥ ⲕⲩⲣⲓⲗⲗⲟⲥ
ⲛⲁⲓ ⲉⲧⲁϥϣⲱⲡⲓ ⲛⲱⲟⲩ ⲛⲇⲓⲁⲇⲟⲭⲟⲥ. ⲟⲩⲟϩ ⲉⲧⲁ ⲫⲏ ⲉⲑⲟⲩⲁⲃ
ⲓⲥⲁⲁⲕ ⲓ ⲉⲃⲟⲗ ϧⲉⲛ ⲭⲏⲙⲓ ⲁϥⲧⲁⲥⲑⲟ ⲛⲟⲩⲙⲏϣ ⲉⲃⲟⲗ ϧⲉⲛ
ⲛⲟⲩϩⲁⲓⲣⲉⲥⲓⲥ ⲁϥⲉⲛⲟⲩ ⲉϧⲟⲩⲛ ⲉⲡⲓⲛⲁϩϯ ⲉⲧⲥⲟⲩⲧⲱⲛ ⲛⲧⲉ
ⲡⲉⲛⲟ︦ⲥ︦ ⲓ︦ⲏ︦ⲥ︦ ⲡⲭ︦ⲥ︦. ϩⲁⲛ ⲟⲩⲟⲛ ⲙⲉⲛ ⲁϥϯ ⲱⲙⲥ ⲛⲱⲟⲩ ϩⲁⲛ ⲕⲉ‐
ⲭⲱⲟⲩⲛⲓ ⲇⲉ ⲛⲁϥϣⲟⲡ ⲙⲙⲱⲟⲩ ⲉⲣⲟϥ ϧⲉⲛ ⲡϫⲓ ⲛⲑⲣⲟⲩⲉⲣ‐
ⲁⲛⲁⲑⲉⲙⲁⲧⲓⲍⲉⲓⲛ ⲛⲛⲟⲩϩⲁⲓⲣⲉⲥⲓⲥ ⲙⲓⲛ ⲙⲙⲱⲟⲩ ⲉⲃⲟⲗϩⲓⲧⲉⲛ
ⲡⲓϩⲙⲟⲧ ⲉⲧⲁ ⲫ︦ϯ︦ ⲉⲣⲭⲁⲣⲓⲍⲉⲥⲑⲁⲓ ⲙⲙⲟϥ ⲛⲁϥ ϩⲓⲧⲉⲛ
ⲛⲉϥⲥⲁϫⲓ ⲛⲣⲉϥⲧⲟⲩϫⲉ ⲯⲩⲭⲏ. ⲟⲩⲟϩ ⲉⲧⲁ ⲫ︦ϯ︦ ⲉⲛϥ ⲉϧⲟⲩⲛ
ⲉⲟⲩⲧⲓⲙⲓ ⲉⲩⲙⲟⲩϯ ⲉⲣⲟϥ ϫⲉ ⲡⲥⲁⲛⲁϣⲟ ⲁϥϯ ⲱⲙⲥ ⲛⲟⲩⲙⲏϣ


### 0053

ϧⲉⲛ ⲡⲓⲙⲁ ⲉⲧⲉⲙⲙⲁⲩ ⲉⲓⲧⲉ ⲣⲱⲙⲓ ⲉⲓⲧⲉ ⲥϩⲓⲙⲓ ⲉⲓⲧⲉ ⲛⲓϣϯ
ⲉⲓⲧⲉ ⲕⲟⲩϫⲓ. ⲟⲩⲟϩ ⲁⲥϣⲱⲡⲓ ⲙⲫⲛⲁⲩ ⲙⲡⲓⲁⲣⲓⲥⲧⲟⲛ ⲉϥⲣⲟⲧⲉⲃ
ⲛⲉⲙ ⲛⲓⲉⲡⲓⲥⲕⲟⲡⲟⲥ ⲛⲉⲙⲁϥ ⲁⲩⲓⲛⲓ ⲉϧⲟⲩⲛ ⲛⲟⲩⲣⲱⲙⲓ ⲉϥⲧϩⲉⲙ‐
ⲕⲏⲟⲩⲧ ⲉⲙⲁϣⲱ ⲟⲩⲟϩ ⲉⲣⲉ ⲛⲉϥⲥⲁϧⲟⲩⲛ ⲟⲓ ⲛϣⲁϩ ϩⲱⲥⲧⲉ
ⲁϥϣⲁⲛⲥⲟ ⲛⲟⲩⲗⲁⲕⲕⲟⲥ ⲙⲙⲱⲟⲩ ϣⲁϥⲉⲣ ⲙⲫⲣⲏϯ ⲓⲥϫⲉⲕ
ⲙⲡⲉϥⲥⲱ ⲉⲡⲧⲏⲣϥ ϩⲓⲧⲉⲛ ⲡⲓⲛⲓϣϯ ⲛϣⲁϩ ⲉⲧⲥⲁϧⲟⲩⲛ ⲙⲙⲟϥ.
ⲉⲧⲁⲩⲉⲛϥ ⲇⲉ ϩⲁⲣⲟϥ ⲁϥϥⲁⲓ ⲛⲛⲉϥⲃⲁⲗ ⲉⲡϣⲱⲓ ⲉⲧⲫⲉ ⲁϥ‐
ϥⲓ ⲁϩⲟⲙ ⲉϥϫⲱ ⲙⲙⲟⲥ ϫⲉ ⲛⲑⲟⲕ ⲟⲩⲇⲓⲕⲁⲓⲟⲥ ⲡ︦︦︦ⲟ︦ⲥ︦ ⲟⲩⲟϩ
ⲛⲉⲕϩⲁⲡ ⲧⲏⲣⲟⲩ ⲥⲟⲩⲧⲱⲛ. ⲉⲧⲁ ⲫⲏ ⲉⲑⲟⲩⲁⲃ ⲙⲡⲁⲧⲣⲓⲁⲣⲭⲏⲥ
ϭⲓ ⲛⲟⲩⲁⲫⲟⲧ ⲛⲏⲣⲡ ⲁϥⲉⲣⲥⲫⲣⲁⲅⲓⲍⲉⲓⲛ ⲙⲙⲟϥ ϧⲉⲛ ⲫⲣⲁⲛ
ⲙⲫⲓⲱⲧ ⲛⲉⲙ ⲡϣⲏⲣⲓ ⲛⲉⲙ ⲡⲓⲡⲛⲁ ⲉⲑⲟⲩⲁⲃ ⲁϥⲧⲏⲓϥ ⲙⲡⲓⲣⲱⲙⲓ
ⲁϥⲥⲟϥ. ϧⲉⲛ ϯⲟⲩⲛⲟⲩ ⲁϥⲱϣⲉⲙ ⲛϫⲉ ⲡⲓⲭⲣⲱⲙ ⲉⲧⲥⲁϧⲟⲩⲛ
ⲙⲡⲓⲣⲱⲙⲓ ⲁϥⲙⲧⲟⲛ ⲥⲁⲧⲟⲧϥ ⲁϥϩⲱⲗ ⲉⲡⲉϥⲏⲓ ⲉϥϯ ⲱⲟⲩ ⲙⲫ︦ϯ︦
ⲛⲉⲙ ⲫⲏ ⲉⲑⲟⲩⲁⲃ
ⲁⲑⲁⲛⲁⲥⲓⲟⲥ ⲇⲉ ⲡⲓⲭⲁⲣⲧⲟⲗⲁⲣⲓⲟⲥ ⲫⲏ ⲉⲧⲁⲛⲉⲣ ϣⲟⲣⲡ ⲛⲥⲁϫⲓ
ⲉⲑⲃⲏⲧϥ ⲛⲁϥϯ ⲙⲕⲁϩ ⲙⲡⲁⲓⲁⲅⲓⲟⲥ ϫⲉ ⲟⲩⲏⲓ


### 0054

ⲛⲁⲣⲉ ϯⲉⲝⲟⲩⲥⲓⲁ ⲛⲧⲟⲧϥ ⲡⲉ ⲟⲩⲟϩ ⲛⲁⲣⲉ ⲡⲓϧⲉⲗⲗⲟ ⲭⲱ
ⲙⲡⲉϥⲣⲱⲟⲩϣ ⲉⲫ︦ϯ︦ ⲡⲉ. ⲥⲁⲧⲟⲧϥ ⲁϥϭⲓ ⲛⲟⲩⲥⲟϩⲓ ⲛⲧⲉ ⲧⲉϥ
ⲙⲉⲧⲁⲑⲛⲁϩϯ ⲉⲃⲟⲗϩⲓⲧⲉⲛ ⲡⲟ︦ⲥ︦. ⲡⲉϥⲛⲓϣϯ ⲇⲉ ⲛϣⲏⲣⲓ ⲁ ⲫ︦ϯ︦
ⲉⲛ ⲟⲩϣⲱⲛⲓ ⲉϫⲱϥ ϩⲱⲥⲧⲉ ⲛⲧⲉϥϧⲱⲛⲧ ⲉⲫⲙⲟⲩ. ⲡⲉϥⲓⲱⲧ ⲇⲉ
ⲁϥⲓⲛⲓ ⲛⲟⲩⲙⲏϣ ⲛⲥⲏⲓⲛⲓ ⲙⲡⲉ ⲧⲁⲗϭⲟ ϣⲱⲡⲓ ⲛⲁϥ ⲙⲁⲗⲗⲟⲛ
ⲇⲉ ⲛⲁϥⲛⲏⲟⲩ ⲉⲧⲁⲕⲟ ⲛϩⲟⲩⲟ ⲁϥⲉⲣ ⲕⲟⲩϫⲓ ⲛϩⲏⲧ ⲉⲙⲁϣⲱ ⲛϫⲉ
ⲁⲑⲁⲛⲁⲥⲓⲟⲥ ⲉϥⲕⲱϯ ⲛⲥⲁ ⲟⲩⲙⲧⲟⲛ ⲙⲡⲉϥϣⲏⲣⲓ ⲉϥϫⲓⲙⲓ
ⲙⲙⲟϥ ⲁⲛ. ⲟⲩⲟϩ ϧⲉⲛ ⲛⲁⲓ ⲟⲛ ⲙⲡⲉϥⲉⲣⲛⲩⲙⲫⲉⲓⲛ ⲉⲡⲧⲏⲣϥ
ⲟⲩⲟϩ ⲛⲁⲩϩⲉⲙⲥⲓ ⲙⲡⲉϥⲕⲱϯ ⲛϫⲉ ⲛⲓⲁⲣⲭⲱⲛ ⲧⲏⲣⲟⲩ ⲛⲧⲉ
ϯⲡⲟⲗⲓⲥ. ⲟⲩⲟϩ ⲁⲥϣⲱⲡⲓ ϧⲉⲛ ⲡⲓⲉϫⲱⲣϩ ⲉⲧⲉⲙⲙⲁⲩ ⲁ ⲡ︦ⲟ︦ⲥ︦
ϭⲱⲣⲡ ⲉⲃⲟⲗ ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ϫⲉ ⲟⲩⲱⲣⲡ ⲛⲣⲁⲥϯ ⲛⲁ‐
ⲑⲁⲛⲁⲥⲓⲟⲥ ⲡⲓⲭⲁⲣⲧⲟⲗⲁⲣⲓⲟⲥ ⲉⲕϫⲱ ⲙⲙⲟⲥ ⲛⲁϥ ϫⲉ ⲉϣⲱⲡ
ⲉⲕⲛⲁϩϯ ⲉⲡⲭ︦ⲥⲖ ⲫⲏ ⲉⲧⲁϥⲧϩⲉⲙⲥⲟⲓⲉϫⲉⲛ ⲧⲉϥⲉⲕⲕⲗⲏⲥⲓⲁ ⲉⲑⲟⲩⲁⲃ
ⲓⲉ ⲡⲟ︦ⲥ︦ ⲛⲁⲉⲣ ϩⲙⲟⲧ ⲙⲡⲉⲕϣⲏⲣⲓ ⲙⲡⲓⲧⲁⲗϭⲟ. ⲉⲧⲁϥⲉⲣⲛⲩⲙⲫⲉⲓⲛ


### 0055

ⲇⲉ ⲛϫⲉ ⲫⲏ ⲉⲑⲟⲩⲁⲃ ⲉⲡⲓϭⲱⲣⲡ ⲉⲃⲟⲗ ⲁϥⲙⲟⲩϯ ⲉⲡⲉϥⲙⲁⲑⲏⲧⲡⲓⲥ
ϫⲉ ⲟⲩⲟⲛ ⲉⲡⲓⲥⲕⲟⲡⲟⲥ ⲙⲡⲁⲓⲙⲁ. ⲡⲉϫⲁϥ ϫⲉ ⲥⲉ ϥⲉⲙⲙⲁⲓ
ⲛϫⲉ ⲁⲃⲃⲁ ⲅⲉⲱⲣⲅⲓⲟⲥ ⲛⲉⲙ ⲁⲃⲃⲁ ⲅⲣⲏⲅⲟⲣⲓⲟⲥ ⲛⲉⲙ ⲁⲃⲃⲁ ⲡⲓⲁⲙⲟⲧ
ⲡⲓⲉⲡⲓⲥⲕⲟⲡⲟⲥ ⲛⲧⲉ ⲧⲁⲙⲓⲁⲧ. ⲉⲧⲁ ⲡⲓⲡⲁⲧⲣⲓⲁⲣⲭⲏⲥ ⲙⲟⲩϯ ⲉⲡⲓⲉⲡⲓ‐
ⲥⲕⲟⲡⲟⲥ ⲁϥⲧⲁⲙⲱⲟⲩ ⲉⲛⲏ ⲉⲧⲁϥⲛⲁⲩ ⲉⲣⲱⲟⲩ ϧⲉⲛ ⲛⲓϭⲱⲣⲡ ⲉⲃⲟⲗ.
ⲁϥⲉⲣⲟⲩⲱⲛϫⲉ ⲁⲃⲃⲁ ⲅⲣⲏⲅⲟⲣⲓⲟⲥ ⲉϥϫⲱ ⲙⲙⲟⲥ ϫⲉⲉⲕⲥⲱⲟⲩⲛ ϫⲉ
ⲡⲁⲓⲣⲱⲙⲓ ϫⲟⲛⲧ ⲉⲧⲉⲕⲙⲉⲧⲁⲅⲓⲟⲥ ⲙⲏⲡⲱⲥ ⲟⲩⲫⲁⲛⲧⲁⲥⲓⲁ ⲡⲉ ⲡⲁⲓ‐
ⲟⲩⲱⲛϩ ⲛⲧⲉϥϣⲧⲉⲙϣⲱⲡⲓ ⲙⲙⲉⲑⲙⲏⲓ ⲛϫⲉ ⲡⲓⲥⲁϫⲓ ⲛⲧⲉϥⲉⲣ ⲡⲉⲧ‐
ϩⲱⲟⲩ ⲛⲁⲛ. ⲁϥⲉⲣ ⲟⲩⲱ ⲛϫⲉⲣⲭⲉⲛⲓⲥⲕⲟⲡⲟⲥ ⲡⲉϫⲁϥ ϩⲱⲥ ⲉϥ‐
ⲥⲱⲟⲩⲛ ⲙⲫⲏ ⲉⲧⲟⲩⲧⲱϥ ⲛⲉⲙ ⲫϯ ϫⲉ ⲫⲏ ⲉⲧⲁⲓϫⲟϥ ⲛⲱⲧⲉⲛ ⲁⲓϫⲟϥ
ϧⲉⲛ ⲟⲩⲡⲁⲣⲣⲏⲥⲓⲁ ⲙⲡⲉⲙⲑⲟ ⲛⲟⲩⲟⲛ ⲛⲓⲃⲉⲛ ⲡⲓⲁⲅⲓⲟⲥ ⲙⲁⲣⲕⲟⲥ
ⲡⲓⲉⲩⲁⲅⲅⲉⲗⲓⲥⲧⲏⲥ ⲉⲑⲟⲩⲁⲃ ⲡⲉ ⲉⲧⲟⲩⲁϩ ⲥⲁϩⲛⲓ ⲛⲱⲧⲉⲛ. ⲉⲧ‐
ⲁⲩϣⲉ ⲛⲱⲟⲩ ⲕⲁⲧⲁ ⲫⲣⲏϯ ⲉⲧⲁϥϫⲟⲥ ⲁⲩⲓ ⲉⲡⲏⲓ ⲛⲁⲑⲁⲛⲁⲥⲓⲟⲥ
ⲁⲩϫⲉⲙϥ ⲉϥⲣⲓⲙⲓ ⲉⲡⲉϥϣⲏⲣⲓ ⲟⲩⲟϩ ⲁⲩϫⲱ ⲉⲣⲟϥ ⲛⲛⲏ ⲉⲧⲁ ⲡⲓ‐
ⲁⲣⲭⲓⲉⲡⲓⲥⲕⲟⲡⲟⲥ ϫⲟⲧⲟⲩ ⲛⲱⲟⲩ. ⲁϥⲉⲣ ⲟⲩⲱ ⲛϫⲉ ⲁⲑⲁⲛⲁⲥⲓⲟⲥ


### 0056

ⲡⲉϫⲁϥ ϫⲉ ⲁⲗⲏⲑⲱⲥ ⲁⲣⲉϣⲁⲛ ⲡⲓⲧⲁⲗϭⲟ ϣⲱⲡⲓ ⲙⲡⲁϣⲏⲣⲓ
ⲉⲃⲟⲗϩⲓⲧⲉⲛ ⲡⲓⲁⲣⲭⲓⲉⲡⲓⲥⲕⲟⲡⲟⲥ ϯⲛⲁⲛⲁϩϯ ⲉⲣⲟϥ ⲙⲫⲣⲏϯ
ⲛⲁⲑⲁⲛⲁⲥⲓⲟⲥ ⲛⲉⲙ ⲕⲩⲣⲓⲗⲗⲟⲥ ⲛⲉⲙ ⲓⲅⲛⲁⲧⲓⲟⲥ
ⲛⲉⲙ ⲥⲉⲩⲏⲣⲟⲥ. ⲟⲩⲟϩ ⲁⲑⲁⲛⲁⲥⲓⲟⲥ ⲛⲉⲙ ⲧⲉϥⲥϩⲓⲙⲓ ⲁⲩϩⲓⲧⲟⲩ
ⲉϧⲣⲏⲓ ϧⲁ ⲛⲉⲛϭⲁⲗⲁⲩϫ ⲛⲛⲓⲉⲡⲓⲥⲕⲟⲡⲟⲥ ⲉⲩϫⲱ ⲙⲙⲟⲥ ϫⲉ
ⲧⲉⲛϯϩⲟ ⲉⲣⲱⲧⲉⲛ ϩⲓⲛⲁ ⲛⲧⲉ ⲧⲉⲛϧⲱⲛϫ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ
ⲛⲧⲉϥⲧⲱⲃϩ ⲙⲫ︦ϯ︦ ⲉϫⲱϥ ⲛⲧⲉϥⲟⲩϫⲁⲓ ϫⲉ ⲟⲩⲏⲓ ⲧⲉⲛⲛⲁϣϫⲉⲙ‐
ϫⲟⲙ ⲁⲛ ⲛϫⲟⲩϣⲧ ⲉϧⲟⲩⲛ ⲉϫⲱϥ ⲉⲑⲃⲉ ⲛⲓⲡⲉⲧϩⲱⲟⲩ ⲉⲧⲁⲛ‐
ⲁⲓⲧⲟⲩ ⲛⲁϥ. ⲉⲧⲁⲩⲓ ⲇⲉ ⲛϫⲉ ⲛⲓⲉⲡⲓⲥⲕⲟⲡⲟⲥ ⲁⲩⲧⲁⲙⲉ ⲉⲡⲓ‐
ⲡⲁⲧⲣⲓⲁⲣⲭⲏⲥ ⲉⲑⲟⲩⲁⲃ ⲉⲛⲏ ⲉⲧⲁ ⲁⲑⲁⲛⲁⲥⲓⲟⲥ ϫⲟⲧⲟⲩ. ⲧⲟⲧⲉ
ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁϥⲓ ⲙⲫⲙⲁ ⲙⲡⲓⲁⲗⲟⲩ ⲁϥⲟϩⲓ ⲉⲣⲁⲧϥ
ⲥⲁⲡϣⲱⲓ ⲙⲙⲟϥ ⲁϥϯ ⲛⲟⲩⲉⲩⲭⲏ ⲉϫⲱϥ ⲁϥⲉⲣⲥⲫⲣⲁⲅⲓⲍⲉⲓⲛ
ⲙⲙⲟϥ ϧⲉⲛ ⲧⲉϥϫⲓϫ ⲉⲑⲟⲩⲁⲃ ϧⲉⲛ ϯⲟⲩⲛⲟⲩ ⲁ ⲡⲓⲁⲗⲟⲩ ϥⲟϫϥ
ⲉⲡϣⲱⲓ ⲉⲃⲟⲗϧⲉⲛ ⲡⲓⲙⲁⲛⲕⲟⲧ ⲓⲥϫⲉⲕ ⲙⲡⲉϥϣⲱⲛⲓ ⲉⲡⲧⲏⲣϥ.


### 0057

ⲟⲩⲟϩ ⲁϥϫⲟⲥ ⲉϥⲑⲣⲟⲩⲓⲛⲓ ⲛⲁϥ ⲛⲧⲉϥⲟⲩⲱⲙ ϫⲉ ⲟⲩⲏⲓ ⲓⲥϫⲉⲛ
ⲡⲓⲉϩⲟⲟⲩ ⲉⲧⲁϥϣⲱⲡⲓ ⲙⲡⲉϥϫⲉⲙ ϯⲡⲓ ⲛϩⲗⲓ. ⲟⲩⲟϩ ⲉⲧⲁϥⲛⲁⲩ
ⲛϫⲉ ⲁⲑⲁⲛⲁⲥⲓⲟⲥ ⲛⲉⲙ ⲧⲉϥⲥϩⲓⲙⲓ ⲉⲡⲓⲧⲁⲗϭⲟ ⲉⲧⲁϥϣⲱⲡⲓ
ⲙⲡⲟⲩϣⲏⲣⲓ ⲉⲃⲟⲗϩⲓⲧⲉⲛ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁⲩϩⲓⲧⲟⲩ ⲉϫⲉⲛ
ⲛⲟⲩϩⲟ ϧⲁ ⲛⲉϥϭⲁⲗⲁⲩϫ ⲉⲩⲉⲣⲁⲓⲧⲉⲓⲛ ⲛⲟⲩⲥⲩⲛⲅⲛⲱⲙⲏ ⲉⲃⲟⲗ‐
ϩⲓⲧⲟⲧϥ. ⲡⲉϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲛⲁⲑⲁⲛⲁⲥⲓⲟⲥ ϫⲉ ⲡⲁϣⲏⲣⲓ
ⲁⲣⲉϩ ⲉⲣⲟⲕ ⲓⲥϫⲉⲛ ⲫⲟⲟⲩ ⲙⲡⲉⲣϯ ⲙⲕⲁϩ ⲛϯⲉⲕⲕⲗⲏⲕⲓⲁ
︦ ϫⲉ ⲫⲏ ⲉⲧϯ ⲉϧⲟⲩⲛ ⲉϩⲣⲉⲛ ϯⲉⲕⲕⲗⲏⲥⲓⲁ ⲁϥϯ
ⲉϧⲟⲩⲛ ⲉϩⲣⲉⲛ ⲡⲭ︦ⲥ︦ ⲟⲩⲟϩ ⲓⲥϫⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ ⲁ ⲡⲓⲁⲣ‐
ⲭⲓⲉⲡⲓⲥⲕⲟⲡⲟⲥ ϣⲱⲡⲓ ⲉⲧⲧⲁⲓⲏⲟⲩⲧ ⲛⲧⲟⲧϥ ⲛⲁⲑⲁⲛⲁⲥⲓⲟⲥ ⲉϥϯ
ⲧⲁⲓⲟ ⲛⲁϥ ⲙⲫⲣⲏϯ ⲛⲟⲩⲁⲅⲅⲉⲗⲟⲥ ⲛⲧⲉ ⲫ︦ϯ︦ ⲟⲩⲟϩ ⲁ ⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ ⲥⲁϫⲓ ⲛⲉⲙ ⲁⲑⲁⲛⲁⲥⲓⲟⲥ ϧⲉⲛ ⲡϫⲓ ⲛⲑⲣⲉ ⲟⲩⲡⲁⲣⲟⲩⲥⲓⲁ
ϣⲱⲡⲓ ⲟⲩⲧⲱⲟⲩ ⲛⲉⲙ ⲛⲟⲩⲉⲣⲏⲟⲩ ⲉⲑⲃⲉ ⲡⲓⲉⲩⲁⲅⲅⲉⲗⲓⲟⲛ ⲛⲧⲉ
ⲣⲁⲕⲟϯ ϫⲉ ⲛⲧⲉϥⲉⲣⲫⲓⲗⲟⲕⲁⲗⲉⲓⲛ ⲙⲙⲟϥ ⲉⲑⲃⲉ ϫⲉ ⲁϥⲣⲓⲕⲓ ⲛϩⲉⲓ


### 0058

ⲉⲑⲃⲉ ⲡⲁϣⲁⲓ ⲙⲡⲓⲭⲣⲟⲛⲟⲥ ⲟⲩⲟϩ ⲉⲃⲟⲗϩⲓⲧⲉⲛ ⲡⲓϩⲙⲟⲧ ⲛⲧⲉ ⲫ︦ϯ︦
ⲁϥⲧⲁϩⲟϥ ⲉⲣⲁⲧϥ ⲟⲩⲟϩ ⲁϥⲥⲉⲗⲥⲱⲗϥ ϧⲉⲛ ⲟⲩⲛⲓϣϯ ⲙⲙⲉⲧⲥⲁⲓⲉ.
ⲟⲩⲟϩ ϧⲉⲛ ⲛⲉϥⲉϩⲟⲟⲩ ⲁⲩⲑⲱⲟⲩϯ ⲙⲡⲓϣⲉ ϧⲉⲛ ⲣⲁⲕⲟϯ ⲉⲑⲃⲉ
ϫⲉ ⲙⲡⲟⲩϣϫⲉⲙϫⲟⲙ ⲛⲉⲣ ⲫⲁⲓ ⲛϫⲉ ⲛⲓⲁⲣⲭⲓⲉⲡⲓⲥⲕⲟⲡⲟⲥ ⲉⲧϧⲁ‐
ϫⲱϥ ⲉⲑⲃⲉ ⲛⲉⲛϫⲁϫⲓ ⲙⲡⲉⲛⲛⲁϩϯ. ⲟⲩⲟϩ ⲁ ⲫ︦ϯ︦ ϯ ⲛⲟⲩⲛⲟϩⲉⲙ
ⲛⲁϥ ⲙⲡⲉⲙⲑⲟ ⲙⲡⲟⲩⲣⲟ ⲛⲛⲓⲥⲁⲣⲁⲕⲏⲛⲟⲥ ⲟⲩⲟϩ ⲛⲁϥⲧⲁⲓⲏⲟⲩⲧ
ⲛⲧⲟⲧϥ ⲉⲙⲁϣⲱ ⲉϥϯ ⲧⲁⲓⲟ ⲛⲁϥ. ⲟⲩⲙⲏϣ ⲛⲥⲟⲡ ϣⲁϥⲙⲟⲩϯ
ⲛⲁϥ ⲛⲧⲟⲩϩⲉⲙⲥⲓ ⲛⲉⲙ ⲛⲟⲩⲉⲣⲏⲟⲩ ⲛⲧⲟⲩⲉⲣ ⲥⲩⲛⲧⲩⲭⲓⲁ
ⲉⲑⲃⲉ ϫⲉ ⲁ ⲡⲓⲟⲩⲣⲟ ⲛⲁⲩ ⲉϩⲁⲛ ⲙⲏϣ ⲛⲧⲁⲗϭⲟ ⲉⲃⲟⲗϩⲓⲧⲟⲧϥ.
ⲁⲥϣⲱⲡⲓ ⲇⲉ ⲛⲟⲩⲥⲟⲡ ⲉⲣⲉ ⲡⲉⲛⲓⲱⲧ ⲉⲣ ⲥⲩⲛⲁⲝⲓⲥ ⲁϥⲓ ⲉϥⲥⲓⲛⲓ
ⲛϫⲉ ⲡⲟⲩⲣⲟ ⲛⲉⲙ ⲡⲉϥⲙⲏϣ ⲧⲏⲣϥ ⲁϥⲓ ⲥⲁⲃⲟⲗ
ⲙⲫⲣⲟ ⲛϯⲉⲕⲕⲗⲏⲥⲓⲁ ⲁϥϫⲟⲩϣⲧ ⲉϧⲟⲩⲛ ⲁϥⲛⲁⲩ ⲉⲡⲓⲁⲣⲭⲓ‐
ⲉⲡⲓⲥⲕⲟⲡⲟⲥ ⲉϥⲟϩⲓ ⲉⲣⲁⲧϥ ⲉϫⲉⲛ ⲡⲓⲙⲁ ⲛⲉⲣ ϣⲱⲟⲩϣⲓ ⲉⲣⲉ ⲟⲩ‐
ⲭⲣⲱⲙ ⲕⲱϯ ⲉⲣⲟϥ ⲉⲣⲉ ⲟⲩⲇⲩⲛⲁⲙⲓⲥ ⲛⲟⲩⲱⲓⲛⲓ ⲥⲁ ⲫⲁϩⲟⲩ


### 0059

ⲙⲙⲟϥ ⲉⲥϯ ⲛⲟⲙϯ ⲛⲁϥ. ⲉⲧⲁϥⲛⲁⲩ ⲇⲉ ⲛϫⲉ ⲡⲟⲩⲣⲟ ⲉⲡⲁⲓⲛⲓϣϯ
ⲛϭⲱⲣⲡ ⲉⲃⲟⲗ ⲁϥⲧⲱⲙⲧ ⲟⲩⲟϩ ⲁϥϫⲟⲥ ⲛⲟⲩⲁⲓ ⲛⲛⲏ ⲉⲑⲙⲟϣⲓ
ⲛⲉⲙⲁϥ ϫⲉ ⲙⲁϣⲉ ⲛⲁⲕ ⲙⲟⲩϯ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ ⲛⲏⲓ
ⲉϥⲟⲩⲱϣ ⲉⲉⲙⲓ ⲉⲑⲃⲉ ϫⲉ ϯⲇⲩⲛⲁⲙⲓⲥ ⲉⲧⲕⲱϯ ⲉⲣⲟϥ ϫⲉ ⲛⲓⲙ
ⲡⲉ ⲫⲁⲓ ⲉⲧⲥⲁϫⲓ ⲛⲉⲙⲁϥ ϧⲉⲛ ⲡⲓⲙⲱⲓⲧ ⲉⲧⲉϥⲟϩⲓ ⲉⲣⲁⲧϥ ϩⲓϫⲱϥ.
ⲟⲩⲟϩ ⲉⲧⲁϥⲟⲩⲱϣ ⲉⲟⲩⲱⲣⲡ ⲙⲡⲓⲣⲱⲙⲓ ⲉϧⲟⲩⲛ ⲁ ⲡⲟⲩⲣⲟ ⲛⲁⲩ
ⲉϯⲇⲩⲛⲁⲙⲓⲥ ⲉⲥⲙⲟϣⲓ ⲉⲃⲟⲗ ⲉϫⲱϥ ⲁ ⲟⲩϩⲟϯ ϭⲓⲧϥ ⲁϥⲫⲱⲧ
ϧⲉⲛ ⲟⲩⲧⲁⲭⲏ ⲛⲉⲙ ⲛⲏ ⲉⲑⲛⲉⲙⲁϥ ⲙⲡⲉ ϩⲗⲓ ⲛⲁⲩ ⲉⲡⲓϭⲱⲣⲡ
ⲉⲃⲟⲗ ⲉⲃⲏⲗ ⲉⲡⲟⲩⲣⲟ ⲙⲙⲁⲩⲁⲧϥ. ⲉⲧⲁϥϩⲱⲗ ⲉϩⲟⲩⲛ ⲉⲡⲉϥⲏⲓ
ⲁϥⲛⲕⲟⲧ ⲛⲧⲉⲛ ϯϩⲟϯ ⲁϥⲉⲣ ⲙⲫⲣⲏϯ ⲛⲟⲩⲣⲉϥⲙⲱⲟⲩⲧ ⲙⲡⲉϥϣ‐
ϫⲉⲙϫⲱⲙ ⲛⲥⲁϫⲓ ϧⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ. ⲁⲩⲓ ⲛϫⲉ ⲛⲓⲭⲁⲣ‐
ⲧⲟⲗⲁⲣⲓⲟⲥ ⲁⲩϩⲱⲗ ⲉϧⲟⲩⲛ ϣⲁⲣⲟϥ ϫⲉ ⲛⲧⲟⲩϫⲉⲙ ⲡⲉϥϣⲓⲛⲓ
ⲁⲩϫⲉⲙϥ ⲉϥⲉⲛⲕⲟⲧ ⲉϥϣⲱⲛⲓ ⲛⲧⲉⲛ ϯϩⲟϯ. ⲉⲧⲁⲩϣⲉⲛϥ ⲉⲑⲃⲉ
ⲧⲁⲓⲧⲓⲁ ⲙⲡⲓϣⲱⲛⲓ ⲁϥϭⲱⲣⲡ ⲛⲱⲟⲩ ⲉⲃⲟⲗ ⲙⲡⲓϩⲱⲃ ⲉⲧⲁ
ⲛⲉϥⲃⲁⲗ ⲙ︦ⲏ︦ ⲛⲁⲩ ⲉⲣⲟϥ ⲟⲩⲟϩ ⲉⲧⲁⲩⲥⲱⲧⲉⲙ


### 0060

ⲁⲩⲉⲣ ϣⲫⲏⲣⲓ ⲁⲩϯ ⲱⲟⲩ ⲙⲫ︦ϯ︦ ⲉⲧⲁϥⲟⲩⲱⲣⲡ ⲟⲩⲛ ⲛⲟⲩⲁⲓ
ⲛⲧⲱⲟⲩ ⲁϥⲙⲟⲩϯ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ. ⲉⲧⲁϥⲓ ⲇⲉ ϣⲁⲣⲟϥ
ⲁϥϣⲉⲛϥ ⲉϥϫⲱ ⲙⲙⲟⲥ ϫⲉ ⲙⲡⲓⲛⲁⲩ ⲉⲧⲉⲕⲟϩⲓ ⲉⲣⲁⲧⲕ ϩⲓϫⲉⲛ
ⲡⲓⲙⲁ ⲛⲉⲣ ϣⲱⲟⲩϣⲓ ⲁⲕⲥⲁϫⲓ ⲛⲉⲙ ⲛⲓⲙ ⲙⲡⲓⲛⲁⲩ ⲉⲧⲉⲙⲙⲁⲩ
ⲓⲉ ⲛⲓⲙ ⲡⲉ ⲫⲏ ⲉⲧⲁⲓⲛⲁⲩ ⲉⲣⲟϥ ⲉϥⲟϩⲓ ⲉⲣⲁⲧϥ ⲉⲥⲕⲏⲧⲕ ⲉϥⲟⲓ
ⲛⲟⲩⲱⲓⲛⲓ ⲛⲭⲣⲱⲙ. ⲁϥⲉⲣ ⲟⲩⲱ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ
ⲉⲑⲟⲩⲁⲃ ⲡⲉϫⲁϥ ⲙⲡⲟⲩⲣⲟ ϫⲉ ⲉⲓⲥⲁϫⲓ ⲛⲉⲙ ⲡⲁⲛⲟⲩϯ. ⲛⲁⲣⲉ
ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲟⲓ ⲛⲁⲧⲉⲙⲓ ⲁⲛ ⲡⲉ ⲉϯϫⲟⲙ ⲉⲧⲟϩⲓ ⲉⲣⲁⲧⲥ
ⲛⲉⲙⲁϥ ⲛⲥⲏⲟⲩ ⲛⲓⲃⲉⲛ ⲉϣⲁϥⲁⲗⲏⲓ ⲉϫⲉⲛ ⲡⲓⲙⲁ ⲛⲉⲣ ϣⲱⲟⲩϣⲓ
ⲙⲫⲣⲏϯ ⲟⲛ ⲙⲡⲁⲓⲕⲉⲥⲟⲡ. ⲡⲉϫⲉ ⲡⲟⲩⲣⲟ ⲛⲁϥ ϫⲉ ⲥⲟⲡ ⲛⲓⲃⲉⲛ
ⲉⲧⲉⲕⲛⲁϩⲱⲗ ⲉϫⲉⲛ ⲡⲓⲙⲁ ⲛⲉⲣ ϣⲱⲟⲩϣⲓ ⲭⲛⲁⲩ ⲉⲡⲉⲕⲛⲟⲩϯ.
ⲡⲉϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ϫⲉ ⲥⲉ. ⲧⲟⲧⲉ ⲁϥⲉⲣ ϣⲫⲏⲣⲓ ⲛϫⲉ
ⲡⲟⲩⲣⲟ ⲡⲉϫⲁϥ ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ϫⲉ ⲡⲉⲧⲉⲛⲛⲁϩϯ ⲟⲩⲛⲓϣϯ
ⲡⲉ ⲛⲧⲱⲧⲉⲛ ⲛⲓⲭⲣⲏⲥⲧⲓⲁⲛⲟⲥ ⲟⲩⲟϩ ⲛⲁⲓⲙⲉⲩⲓ ⲛⲏⲓ ϣⲁ ⲫⲟⲟⲩ
ⲡⲉ ϫⲉ ⲁⲃⲃⲁ ⲓⲱⲁⲛⲛⲏⲥ ⲫⲏ ⲉⲧϧⲁϫⲱⲕ ⲉⲧⲟⲓ ⲛⲛⲓϣϯ ϧⲁⲧⲉⲛ ⲫ︦ϯ︦


### 0061

ϯⲛⲟⲩ ϫⲉ ⲁⲓⲉⲙⲓ ⲛⲑⲟⲕ ⲫⲓⲱⲧ ⲙⲫⲏ ⲉⲧⲉⲙⲙⲁⲩ ⲟⲩⲟϩ ⲉⲕϭⲟⲥⲓ
ⲉϩⲟⲧⲉⲣⲟϥ ϧⲁⲧⲉⲛ ⲫ︦ϯ︦.
ⲟⲩⲟϩ ⲓⲥϫⲉⲛ ⲡⲓⲉϩⲟⲟⲩ ⲉⲧⲉⲙⲙⲁⲩ ⲁϥϣⲱⲡⲓ
ⲛⲟⲩⲣⲱⲙⲓ ⲙⲡⲣⲟⲫⲏⲧⲏⲥ ϧⲁⲧⲉⲛ ⲡⲟⲩⲣⲟ ⲉϥⲙⲟⲩϯ ⲉⲣⲟϥ ⲛⲛⲁⲩ
ⲛⲓⲃⲉⲛ ϫⲉ ⲡⲁⲧⲣⲓⲁⲣⲭⲏⲥ ⲟⲩⲟϩ ⲛⲁϥⲱⲗⲓ ⲙⲙⲟϥ ⲉⲙⲱⲓⲧ ⲛⲓⲃⲉⲛ
ⲉⲧⲉϥⲛⲁϣⲉ ⲉⲣⲱⲟⲩ. ⲟⲩⲟϩ ⲛⲁⲣⲉ ⲫⲏ ⲉⲑⲟⲩⲁⲃ ⲟⲓ ⲛⲉⲙⲕⲁϩ
ⲛϩⲏⲧ ⲉⲑⲃⲉ ϫⲉ ⲛⲁϥⲭⲱ ⲙⲙⲟϥ ⲁⲛ ⲉⲥⲉⲙⲛⲓ ϧⲉⲛ ⲡⲉϥⲉⲡⲓⲥⲕⲟ‐
ⲡⲉⲓⲟⲛ ϫⲉ ⲛⲁϥⲙⲉ ⲙⲡⲓⲱⲣϥ ⲛⲥⲏⲟⲩ ⲛⲓⲃⲉⲛ. ⲁⲥϣⲱⲡⲓ ⲇⲉ
ⲛⲟⲩⲉϩⲟⲟⲩ ⲉⲣⲉ ⲡⲟⲩⲣⲟ ϧⲉⲛ ⲁⲗⲃⲁⲛ ϯⲃⲁⲕⲓ ⲉⲧⲁϥⲕⲟⲧⲥ ⲙⲃⲉⲣⲓ
ϧⲉⲛ ⲛⲓⲉϩⲟⲩ ⲛⲧⲉ ⲧⲉϥⲙⲉⲧⲟⲩⲣⲟ ⲁϥⲙⲟⲩϯ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ
ⲁϥⲁⲙⲟⲛⲓ ⲛⲧⲉϥϫⲓϫ ⲁϥⲟⲗϥ ⲉϧⲟⲩⲛ ⲉⲡⲉϥⲏⲓ ⲙⲡⲉϥⲭⲁ ⲣⲱⲙⲓ
ⲉϧⲟⲩⲛ ⲛⲉⲙⲁϥ ϧⲉⲛ ⲛⲏ ⲉⲑⲙⲏⲛ ⲉⲣⲟϥ ⲟⲩⲟϩ ⲁϥⲟⲗϥ ⲉϧⲟⲩⲛ
ⲉⲟⲩⲁⲓ ⲛⲛⲉϥⲕⲟⲓⲧⲱⲛ ⲁϥⲭⲁϥ ⲙⲙⲁⲩⲁⲧϥ. ⲁ ⲡⲟⲩⲣⲟ ϣⲉ ⲛⲁϥ
ⲉⲡⲉϥⲙⲱⲓⲧ. ⲟⲩⲟϩ ⲁ ⲧⲥϩⲓⲙⲓ ⲙⲡⲟⲩⲣⲟ ⲛⲁⲩ ⲉϩⲁⲛ ⲛⲓϣϯ ⲛⲑⲱ‐
ⲟⲩⲧⲥ ⲛⲁⲅⲅⲉⲗⲟⲥ ⲉⲩⲭⲏ ϧⲉⲛ ⲡⲓⲕⲟⲓⲧⲱⲛ ⲛⲉⲙ ⲫⲏ ⲉⲑⲟⲩⲁⲃ


### 0062

ⲛⲁⲣⲭⲓⲉⲡⲓⲥⲕⲟⲡⲟⲥ ⲟⲩⲟϩ ⲁⲥⲛⲁⲩ ⲟⲛ ⲉⲟⲩⲛⲓϣϯ ⲛⲟⲩⲱⲓⲛⲓ
ⲙⲫⲣⲏϯ ⲛϩⲁⲛ ⲗⲁⲙⲡⲁⲥ ⲉⲩⲙⲟϩ ⲉⲣⲉ ϩⲁⲛ ϩⲉⲃⲥⲱ ⲛⲟⲩⲱⲃϣ
ⲧⲟⲓ ϩⲓⲱⲧⲟⲩ ⲉⲣⲉ ⲫⲏ ⲉⲑⲟⲩⲁⲃ ⲙⲡⲁⲧⲣⲓⲁⲣⲭⲏⲥ ⲓⲥⲁⲁⲕ ϧⲉⲛ
ⲧⲟⲩⲙⲏϯ ⲉⲩϩⲱⲥ ⲉⲫ︦ϯ︦ ⲙⲡⲓⲉϫⲱⲣϩ ⲧⲏⲣϥ ⲕⲁⲧⲁ ⲡⲓⲉⲑⲟⲥ ⲛⲛⲓ-
ⲭⲣⲓⲥⲧⲓⲁⲛⲟⲥ ⲟⲩⲟϩ ⲉⲧⲁ ⲫⲛⲁⲩ ⲙⲡⲓⲟⲩⲱⲓⲛⲓ ϣⲱⲡⲓ ⲁⲥⲧⲁⲙⲉ
ⲡⲟⲩⲣⲟ ⲉⲛⲏ ⲉⲧⲁⲥⲛⲁⲩ ⲉⲣⲱⲟⲩ ⲟⲩⲟϩ ⲡⲉϫⲁⲥ ⲛⲁϥ ϫⲉ ϣⲁⲧⲉⲛ
ⲕⲉⲕⲟⲩϫⲓ ⲛ̄ ⲉⲣⲉ ⲡⲁⲡⲛ︦ⲁ︦ ⲛⲁⲓ ⲉⲃⲟⲗⲛϧⲏⲧ
ⲡⲉ ϩⲓⲧⲉⲙ ϯϩⲟϯ ⲛⲧⲉ ⲛⲏ ⲉⲧⲁⲓⲛⲁⲩ ⲉⲣⲱⲟⲩ ⲛⲉⲙ ⲛⲏ ⲉⲧⲁⲓⲥⲟⲑ‐
ⲙⲟⲩ. ⲟⲩⲟϩ ⲁϥϣⲱⲡⲓ ⲛϫⲉ ⲡⲟⲩⲣⲟ ϧⲉⲛ ⲟⲩⲛⲓϣϯ ⲛⲧⲱⲙⲧ
ⲉⲧⲁϥⲥⲱⲧⲉⲙ ⲉⲛⲁⲓ ⲛⲧⲟⲧⲥ ⲛⲧⲉϥⲥϩⲓⲙⲓ. ⲧⲟⲧⲉ ⲡⲉϫⲉ ⲡⲟⲩⲣⲟ ⲛⲁⲥ
ϫⲉ ⲛⲑⲟϥ ⲙⲙⲁⲩⲁⲧϥ ⲁⲓⲟⲗϥ ⲉⲡⲓⲕⲟⲓⲧⲱⲛ ϫⲉ ⲛⲧⲉϥⲧⲱⲃϩ ⲉϫⲱⲛ
ⲛⲉⲙ ⲛⲉⲛϣⲏⲣⲓ. ⲛⲑⲟⲥ ⲇⲉ ⲁⲥⲉⲣ ⲁⲛⲁϣ ⲛⲁϥ ϫⲉ ⲁⲓⲛⲁⲩ ⲉⲟⲩ‐
ⲛⲓϣϯ ⲙⲙⲏϣ ⲉϥⲑⲟⲩⲏⲧ ⲉⲡⲁⲓϧⲉⲗⲗⲟ ⲉⲩⲥⲁϫⲓ ϧⲉⲛ ⲧⲟⲩϫⲓ
ⲛϣⲗⲏⲗ ⲉⲡⲟⲩⲛⲟⲩϯ. ⲧⲟⲧⲉ ⲁϥⲭⲁϥ ⲉⲃⲟⲗ ⲉⲡⲉϥⲣⲁⲥϯ ⲁ ⲡⲟⲩⲣⲟ
ϣⲱⲡⲓ ⲉϥϯ ⲱⲟⲩ ⲛⲁϥ ⲟⲩⲟϩ ⲁ ⲡⲟⲩⲣⲟ ⲕⲱⲧ ⲛϩⲁⲛ ⲉⲕⲕⲗⲏⲥⲓⲁ


### 0063

ⲛⲉⲙ ϩⲁⲛ ⲙⲟⲛⲁⲥⲧⲏⲣⲓⲟⲛ ⲙⲙⲟⲛⲁⲭⲟⲥ ⲙⲡⲓⲕⲱϯ ⲛⲧⲉϥⲡⲟⲗⲓⲥ
ⲉϥⲉⲣⲁⲅⲁⲡⲁⲛ ⲛⲛⲓⲭⲣⲓⲥⲧⲓⲁⲛⲟⲥ.
ⲁⲥϣⲱⲡⲓ ⲇⲉ ϧⲉⲛ ⲡⲓⲥⲏⲟⲩ ⲉⲧⲉⲙⲙⲁⲩ ⲁϥⲓ ⲛϫⲉ ⲟⲩⲣⲱⲙⲓ
ⲉϥⲧⲁⲓⲏⲟⲩⲧ ⲉⲃⲟⲗϧⲉⲛ ⲧⲭⲱⲣⲁ ⲛⲛⲓⲥⲁⲣⲁⲕⲏⲛⲟⲥ ⲛⲉ ⲟⲩⲭⲣⲓⲥ‐
ⲧⲓⲁⲛⲟⲥ ⲡⲉ ϧⲉⲛ ⲡⲉϥϣⲉⲙϣⲓ. ⲛⲉ ⲟⲩⲛⲧⲁϥ ⲙⲙⲁⲩ ⲛϣⲏⲣⲓ ⲃ︦
ⲡⲓⲟⲩⲁⲓ ⲛⲉ ⲟⲩⲟⲛ ⲟⲩⲡⲛ︦ⲁ︦ ⲛⲇⲁⲓⲙⲱⲛ ⲛⲉⲙⲁϥ ⲡⲓⲭⲉⲧ ⲇⲉ ⲁϥ‐
ⲡⲱⲧ ⲉⲭⲏⲙⲓ ⲉϥⲟⲩⲱϣ ⲉϫⲱⲗ ⲉⲃⲟⲗ ⲙⲡⲓⲛⲁϩϯ ⲛⲧⲉ ⲡⲭ︦ⲥ︦
ⲉⲡⲉⲓⲇⲏ ⲙⲡⲉϥϣϫⲉⲙϫⲟⲙ ⲛⲉⲣ ⲫⲁⲓ ϧⲉⲛ ⲧⲉϥⲭⲱⲣⲁ ⲉⲑⲃⲉ
ⲧϩⲟϯ ⲙⲡⲉϥⲓⲱⲧ ϫⲉ ⲟⲩⲭⲣⲓⲥⲧⲓⲁⲛⲟⲥ ⲡⲉ ⲉϥϫⲏⲕ ⲉⲃⲟⲗ.
ⲉⲧⲁ ⲡⲉϥⲓⲱⲧ ⲕⲱϯ ⲛⲥⲱϥ ⲉⲧⲉⲙⲡⲉϥϫⲉⲙϥ
ⲁϥⲧⲁⲗⲟϥ ⲁϥⲓ ⲉⲭⲏⲙⲓ ϩⲓⲛⲁ ⲛⲧⲉϥⲧⲁϩⲟϥ ⲁϥϫⲉⲙϥ ⲉⲧⲁϥ‐
ϫⲱⲗ ⲉⲃⲟⲗ ⲙⲡⲉϥⲛⲁϩϯ ⲁϥⲥⲱⲧⲡ ⲛⲁϥ ⲛϯⲧⲟⲓ ⲛⲧⲉ ⲓⲟⲩⲇⲁⲥ
ⲉϩⲟⲧⲉ ⲡⲭ︦ⲥ︦. ⲟⲩⲟϩ ⲁ ⲡⲓⲣⲱⲙⲓ ⲫⲓⲱⲧ ⲙⲡⲓⲁⲗⲟⲩ ⲓⲛⲓ ⲙⲡⲓ‐
ⲕⲟⲩϫⲓ ⲛϣⲏⲣⲓ ⲉⲭⲏⲙⲓ ⲫⲏ ⲉⲧⲉ ⲟⲩⲡ︦ⲛ︦ⲁ︦ ⲛⲇⲁⲓⲙⲱⲛ ⲛⲉⲙⲁϥ
ϫⲉ ϩⲓⲛⲁ ⲛⲧⲉ ⲛⲓⲉⲡⲓⲥⲕⲟⲡⲟⲥ ϣⲗⲏⲗ ⲉϫⲱϥ ⲛⲧⲉϥⲟⲩϫⲁⲓ
ⲉⲑⲃⲉ ϫⲉ ⲁϥⲥⲱⲧⲉⲙ ϫⲉ ϩⲁⲛ ⲁⲅⲓⲟⲥ ⲛⲧⲉ ⲫ︦ϯ︦ ⲛⲉ. ⲟⲩⲟϩ ⲉⲧⲁ


### 0064

ⲡⲓⲣⲱⲙⲓ ⲛⲭⲣⲓⲥⲧⲓⲁⲛⲟⲥ ⲓ ⲉⲭⲏⲙⲓ ⲁϥϣⲟⲡϥ ⲉⲣⲟϥ ϧⲉⲛ
ⲟⲩⲛⲓϣϯ ⲛⲣⲁϣⲓ ⲛϫⲉ ⲁⲃⲇ ⲉⲗ ⲁⲍⲓⲍ ⲉⲑⲃⲉ ϫⲉ ⲛⲉ ⲟⲩⲥⲩⲅⲅⲉⲛⲏⲥ
ⲛⲧⲁϥ ⲡⲉ ⲉⲧⲁϥϣⲉⲛϥ ⲉⲑⲃⲉ ⲡⲓϫⲓ ⲛⲓ ϩⲁⲣⲟϥ ⲁϥⲧⲁⲙⲟϥ ⲉⲑⲃⲉ
ϩⲱⲃ ⲛⲓⲃⲉⲛ ⲉⲧⲁϥⲓ ⲉⲑⲃⲏⲧⲟⲩ ⲟⲩⲟϩ ⲁϥϣⲟⲡϥ ⲉⲣⲟϥ ϧⲉⲛ
ⲟⲩⲛⲓϣϯ ⲛⲉⲣⲟⲩⲟⲧ ⲛⲉⲙ ⲟⲩⲛⲓϣϯ ⲛⲧⲓⲙⲏ. ⲧⲟⲧⲉ ⲁϥⲛⲁⲩ ⲛϫⲉ
ⲡⲓⲣⲱⲙⲓ ϫⲉ ⲙⲡⲉ ⲡⲉϥϣⲏⲣⲓ ⲥⲱⲧⲉⲙ ⲛⲥⲱϥ ⲛⲧⲉϥⲧⲁⲥⲑⲟϥ ⲁϥ‐
ⲣⲓⲙⲓ ϧⲉⲛ ⲟⲩⲙⲕⲁϩ ⲛϩⲏⲧ ⲟⲩⲟϩ ⲡⲉϫⲁϥ ϫⲉ ⲡⲉⲕⲥⲛⲟϥ ⲉϧⲣⲏⲓ
ⲉϫⲱⲕ ⲡⲁϣⲏⲣⲓ ⲓⲥϫⲉⲛ ϯⲛⲟⲩ ⲕⲟⲓ ⲛϣⲉⲙⲙⲟ ⲉⲣⲟⲓ ϧⲉⲛ ⲡⲁⲓ‐
ⲁⲓⲱⲛ ⲛⲉⲙ ⲫⲏ ⲉⲑⲛⲏⲟⲩ. ⲟⲩⲟϩ ⲉⲧⲁϥϣⲓⲛⲓ ⲛⲥⲁ ⲟⲩⲉⲡⲓⲥⲕⲟⲡⲟⲥ
ⲉϥⲟⲩⲁⲃ ⲉⲑⲣⲉϥϣⲗⲏⲗ ⲉϫⲉⲛ ⲡⲓⲁⲗⲟⲩ ⲁϥⲣⲁⲃⲏⲟⲩⲧ ⲙⲙⲁⲩ
ⲛϫⲉ ⲟⲩⲯⲉⲩⲇⲟⲉⲡⲓⲥⲏⲟⲡⲟⲥ ⲫⲁⲓ ⲉ- ⲛ︦ⲃ︦ ⲧⲉ
ⲟⲩⲉⲃⲟⲗ ⲡⲉ ϧⲉⲛ ⲛⲓϩⲁⲓⲣⲉⲥⲓⲥ ⲛⲧⲉ ⲛⲓⲁⲧⲁⲫⲉ. ⲉⲧⲁⲩⲧⲁⲙⲟϥ ⲇⲉ
ϫⲉ ⲟⲩⲉⲡⲓⲥⲕⲟⲡⲟⲥ ⲡⲉ ⲙⲡⲉϥⲉⲙⲓ ϫⲉ ⲟⲩϩⲁⲓⲣⲉⲧⲓⲕⲟⲥ ⲡⲉ ⲁϥⲉⲛ
ⲡⲉϥϣⲏⲣⲓ ϣⲁⲣⲟϥ ϫⲉ ⲛⲧⲉϥϣⲗⲏⲗ ⲉϫⲱϥ ϩⲓⲛⲁ ⲛⲧⲉϥⲟⲩϫⲁⲓ


### 0065

ⲟⲩⲟϩ ⲉⲧⲁϥⲉⲣ ⲫⲁⲓ ⲛϫⲉ ⲡⲓⲁⲥⲉⲃⲏⲥ ⲛⲉⲡⲓⲥⲕⲟⲡⲟⲥ ⲉⲧⲉⲙⲙⲁⲩ ⲙ‐
ⲡⲉϥϫⲉⲙϫⲟⲙ ⲛⲧⲁⲗϭⲟϥ ⲁⲗⲗⲁ ⲛⲁⲣⲉ ⲡⲓⲡ︦ⲛ︦ⲁ︦ ⲉⲧϩⲱⲟⲩ ϯ ϧⲓⲥⲓ
ⲙⲡⲓⲁⲗⲟⲩ ⲉϥⲭⲱ ⲙⲙⲟϥ ⲁⲛ ⲉⲉⲙⲧⲟⲛ. ⲟⲩⲟϩ ⲛⲁϥⲟⲓ ⲛⲉⲙⲕⲁϩ
ⲛϩⲏⲧ ⲛϫⲉ ⲡⲓⲣⲱⲙⲓ ⲉⲙⲁϣⲱ ⲟⲩⲟϩ ⲉⲧⲁϥⲛⲁⲩ ⲉⲣⲟϥ ⲛϫⲉ ⲡⲟⲩ‐
ⲣⲟ ⲉⲣⲉ ⲡⲉϥϩⲟ ⲟⲕⲉⲙ ⲡⲉϫⲁϥ ⲛⲁϥ ϫⲉ ⲟⲩ ⲡⲉ ⲉⲧϣⲟⲡ ⲙⲙⲟⲕ.
ⲧⲟⲧⲉ ⲁ ⲡⲓⲣⲱⲙⲓ ⲧⲁⲙⲟϥ ⲉϯⲁⲓⲧⲓⲁ ⲛⲧⲉ ⲡⲓϩⲱⲃ. ⲉⲧⲁϥϣⲓⲛⲓ ⲇⲉ
ⲛϫⲉ ⲡⲟⲩⲣⲟ ϫⲉ ⲛⲓⲙ ⲡⲉ ⲡⲓⲉⲡⲓⲥⲕⲟⲡⲟⲥ ⲉⲧⲉⲙⲙⲁⲩ ⲁⲩⲧⲁⲙⲟϥ
ϫⲉ ⲫⲁ ⲛⲓⲟⲩⲃⲉⲣϣⲉⲛⲟⲩϥⲓ ⲡⲉ. ⲁϥⲉⲣ ⲙⲕⲁϩ ⲛϩⲏⲧ ⲛϫⲉ ⲡⲓⲣⲱⲙⲓ
ⲉⲧⲁⲩⲧⲁⲙⲟϥ ϫⲉ ⲟⲩϩⲁⲓⲣⲉⲧⲓⲕⲟⲥ ⲡⲉ. ⲧⲟⲧⲉ ⲁ ⲡⲟⲩⲣⲟ ⲟⲩⲱⲣⲡ
ϧⲉⲛ ϯⲟⲩⲛⲟⲩ ⲉⲓⲛⲓ ⲛⲁϥ ⲙⲡⲓⲡⲁⲧⲣⲓⲁⲣⲭⲏⲥ ⲉⲑⲟⲩⲁⲃ ⲓⲥⲁⲁⲕ
ⲉⲧⲁϥⲓ ϩⲁ ⲡⲟⲩⲣⲟ ⲁϥⲧⲁⲙⲟϥ ⲉⲑⲃⲉ ⲡⲓⲁⲗⲟⲩ ⲉⲧϣⲱⲛⲓ ⲛⲉⲙ
ⲡⲓⲣⲏϯ ⲉⲧⲉ ⲡⲉϥⲓⲱⲧ ⲟⲓ ⲛⲉⲙⲕⲁϩ ⲛϩⲏⲧ ⲉⲑⲃⲏⲧϥ. ⲁϥϭⲓ ⲇⲉ
ⲛⲁϥ ⲛⲟⲩⲕⲟⲩϫⲓ ⲛⲛⲉϩ ⲁϥϣⲗⲏⲗ ⲉϫⲱϥ ⲁϥⲑⲁϩⲥ ⲡⲓⲁⲗⲟⲩ
ⲉϥϫⲱ ⲙⲙⲟⲥ ϫⲉ ϧⲉⲛ ⲫⲣⲁⲛ ⲙⲡⲁⲟ︦ⲥ︦ ⲓ︦ⲏ︦ⲥ︦ ⲡⲭ︦ⲥ︦ ⲉⲕⲉⲉⲣ ϩⲙⲟⲧ
ⲙⲡⲉⲕⲃⲱⲕ ⲙⲡⲓⲧⲁⲗϭⲟ. ϧⲉⲛ ϯⲟⲩⲛⲟⲩ ⲁϥⲓ


### 0066

ⲉⲃⲟⲗ ⲛϧⲏⲧϥ ⲛϫⲉ ⲡⲓⲇⲁⲓⲙⲱⲛ ⲙⲡⲥⲙⲟⲧ ⲛⲟⲩϣⲁϩ ⲛⲭⲣⲱⲙ.
ⲟⲩⲟⲛ ⲛⲓⲃⲉⲛ ⲉⲧⲁⲩⲛⲁⲩ ⲁⲩⲉⲣ ϣⲫⲏⲣⲓ ⲁⲩϯ ⲱⲟⲩ ⲙⲫ︦ϯ︦. ⲁ ⲡⲓ‐
ⲣⲱⲙⲓ ⲧⲱⲛϥ ⲥⲁⲧⲟⲧϥ ⲁϥϩⲓⲧϥ ⲉⲡⲉⲥⲏⲧ ϧⲁ ⲛⲉⲛϭⲁⲗⲁⲩϫ
ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁϥⲟⲩⲱϣⲧ ⲙⲙⲟϥ ⲁϥϯ ⲛⲁϥ ⲛϩⲁⲛ
ⲥⲑⲟⲓ ⲛⲟⲩϥⲓ ⲉⲩⲥⲱⲧⲡ ⲉⲧⲁϥⲉⲛⲟⲩ ⲉⲃⲟⲗϧⲉⲛ ⲧⲉϥⲭⲱⲣⲁ. ⲡⲓ‐
ⲡⲁⲧⲣⲓⲁⲣⲭⲏⲥ ⲇⲉ ⲁϥϫⲱ ⲛϩⲁⲛ ⲛⲓϣϯ ⲛⲥⲁϫⲓ ⲛⲁϥ ⲉⲡⲧⲁϫⲣⲟ
ⲙⲡⲓⲛⲁϩϯ ⲛⲧⲉ ⲓ︦ⲏ︦ⲥ︦ ⲡⲭ︦ⲥ︦ ⲛⲉⲙ ⲡⲟⲩϫⲁⲓ ⲛⲧⲉϥⲩⲭⲏ. ⲟⲩⲟϩ
ⲁ ⲡⲓⲣⲱⲙⲓ ⲙⲙⲁⲓⲛⲟⲩϯ ϯϩⲟ ⲉⲡⲓⲁⲣⲭⲓⲉⲡⲓⲥⲕⲟⲡⲟⲥ ⲉⲑⲣⲉϥⲥϧⲏⲧ
ⲡⲓⲉⲩⲁⲅⲅⲉⲗⲓⲟⲛ ⲕⲁⲧⲁ ⲓⲱⲁⲛⲛⲏⲥ ⲛⲁϥ ⲟⲩⲟϩ ⲁϥϯ ⲛⲟⲩⲉⲩⲭⲏ
ⲉϫⲉⲛ ϩⲁⲛ ⲱⲓⲕ ⲛⲉⲩⲗⲟⲅⲓⲁ ⲛⲁϥ ⲉϥⲉⲣⲁⲓⲧⲉⲓⲛ ⲛⲟⲩⲥⲙⲟⲩ
ⲉⲃⲟⲗϩⲓⲧⲉⲛ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲉⲑⲣⲉϥϣⲱⲡⲓ ⲛⲁϥ ⲛⲛⲁϣϯ
ⲛⲛⲉϥⲉϩⲟⲟⲩ ⲧⲏⲣⲟⲩ ⲟⲩⲟϩ ⲁϥϣⲉ ⲛⲁϥ ⲉⲃⲟⲗϩⲓⲧⲟⲧϥ ⲉϥϯ ⲱⲟⲩ
ⲙⲫ︦ϯ︦ ⲕⲁⲧⲁ ⲫⲣⲏϯ ⲉⲧⲁϥϫⲟⲥ ⲛϫⲉ ⲡⲉⲛⲥⲱⲧⲏⲣ ⲛⲁⲅⲁⲑⲟⲥ ϫⲉ
ⲫⲏ ⲉⲑⲙⲉⲓ ⲙⲙⲟⲓ ⲉϥⲉⲙⲉⲛⲣⲓⲧϥ ⲛϫⲉ ⲡⲁⲓⲱⲧ ⲟⲩⲟϩ ⲁⲛⲟⲕ ϩⲱ
ϯⲛⲁϣⲱⲡⲓ ⲛϧⲣⲏⲓ ⲛϧⲏⲧϥ.


### 0067

ⲙⲉⲛⲉⲛⲥⲁ ⲛⲁⲓ ⲉⲁ ϩⲁⲛ ⲟⲩⲟⲛ ⲉⲃⲟⲗϧⲉⲛ ⲛⲓⲥⲁⲣⲁⲕⲏⲛⲟⲥ ⲛⲏ
ⲉⲑⲙⲟⲥϯ ⲙⲡⲉⲛⲛⲁϩϯ ϩⲱⲗ ⲉϧⲟⲩⲛ ϣⲁ ⲡⲟⲩⲣⲟ ⲁⲩϯ ϣⲑⲟⲩⲓⲧ
ϧⲁ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲉⲩϫⲱ ⲙⲙⲟⲥ ϫⲉ ϩⲏⲡⲡⲉ ⲛⲑⲟⲕ ⲕϯ
ⲧⲁⲓⲟ ⲛⲓⲥⲁⲁⲕ ⲟⲩⲟϩ ⲕϣⲱⲡ ⲛ︦ⲇ︦ ⲙⲙⲟϥ
ⲉⲣⲟⲕ ⲟⲩⲟϩ ⲛⲑⲟϥ ϥϭⲓ ⲃⲟϯ ⲙⲙⲟⲛ ⲛⲉⲙ ⲡⲉⲛⲛⲁϩϯ. ⲡⲉϫⲉ
ⲡⲟⲩⲣⲟ ⲛⲱⲟⲩ ϫⲉ ⲁⲛⲟⲕ ⲙⲉⲛ ⲉⲓⲉⲣⲁⲅⲁⲡⲁⲛ ⲙⲙⲟϥ ϫⲉ ⲁⲓⲉⲙⲓ
ⲉⲡⲉϥϩⲱⲃ ϫⲉ ⲟⲩⲣⲱⲙⲓ ⲛⲧⲉ ⲫ︦ϯ︦ ⲡⲉ ⲟⲩⲟϩ ϥϭⲛⲟⲛ ⲉϫⲱϥ
ⲛⲁⲛ. ⲛⲁⲓⲥⲁϫⲓ ⲉⲣⲉⲧⲉⲛϫⲱ ⲙⲙⲱⲟⲩ ϩⲁⲛ ⲙⲉⲑⲛⲟⲩϫ ⲛⲉ.
ⲛⲑⲱⲟⲩ ⲇⲉ ⲡⲉϫⲱⲟⲩ ⲛⲁϥ ϫⲉ ⲓⲥϫⲉ ⲭⲟⲩⲱϣ ⲉⲉⲙⲓ ϫⲉ ϥⲙⲟⲥϯ
ⲙⲙⲟⲛ ⲛⲉⲙ ⲡⲉⲛⲛⲁϩϯ ⲟⲩⲟϩ ⲛⲓⲥⲁϫⲓ ⲉⲧⲉⲛϫⲱ ⲙⲙⲱⲟⲩ
ⲛⲁⲕ ϩⲁⲛ ⲙⲉⲑⲙⲏⲓ ⲛⲉ ⲓⲉ ⲭⲛⲁⲑⲣⲉϥⲟⲩⲱⲙ ⲛⲉⲙⲁⲕ ϩⲓ ⲡⲓⲃⲏ‐
ⲛⲁϫ ⲛⲉⲙ ⲡⲓⲟⲩⲱⲙ ⲉⲧⲉⲛϧⲏⲧϥ ⲁϭⲛⲉ ⲛⲧⲉϥϩⲓ ⲥⲧⲁⲩⲣⲟⲥ. ⲉϣⲱⲡ
ⲁϥϣⲧⲉⲙⲉⲣ ⲫⲁⲓ ⲁⲣⲓⲉⲙⲓ ⲛⲁⲕ ϫⲉ ϩⲱⲃ ⲛⲓⲃⲉⲛ ⲉⲧⲁⲛϫⲟⲧⲟⲩ
ⲛⲁⲕ ϩⲁⲛ ⲙⲉⲑⲛⲟⲩϫ ⲛⲉ. ⲁϥⲉⲣ ⲟⲩⲱ ⲛϫⲉ ⲡⲟⲩⲣⲟ ⲡⲉϫⲁϥ
ⲛⲱⲟⲩ ϫⲉ ⲁⲛⲟⲕ ϯⲛⲁⲑⲉⲧ ⲡⲉⲧⲉⲛϩⲏⲧ ϧⲉⲛ ⲡⲁⲓϩⲱⲃ ⲫⲁⲓ. ⲟⲩⲟϩ


### 0068

ⲥⲁⲧⲟⲧϥ ⲁϥⲙⲟⲩϯ ⲉⲛⲓⲭⲁⲣⲧⲟⲗⲁⲣⲓⲥ ⲡⲉϫⲁϥ ⲛⲱⲟⲩ ϫⲉ
ⲉⲓⲟⲩⲱϣ ⲛⲧⲉ ⲡⲓⲡⲁⲧⲣⲓⲁⲣⲭⲏⲥ ⲑⲉⲧ ⲡⲁϩⲏⲧ ⲛⲧⲉϥⲟⲩⲱⲙ ⲛⲉⲙⲏⲓ
ⲉϣⲱⲡ ⲉϥⲉⲣⲁⲅⲁⲡⲁⲛ ⲙⲙⲟⲓ ⲟⲩⲟϩ ⲛⲧⲉϥϣⲧⲉⲙϩⲓ ⲥⲧⲁⲩⲣⲟⲥ.
ⲁⲩⲉⲣ ⲟⲩⲱ ⲛϫⲉ ⲡⲓⲃ︦ ⲛⲭⲁⲣⲧⲟⲗⲁⲣⲓⲟⲥ ⲡⲉϫⲱⲟⲩ ⲙⲡⲟⲩⲣⲟ ϫⲉ
ⲁⲛⲟⲛ ϧⲁ ⲛⲓⲭⲣⲓⲥⲧⲓⲁⲛⲟⲥ ⲙⲙⲟⲛ ϣϫⲟⲙ ⲙⲙⲟⲛ ⲉⲟⲩⲱⲙ ϣⲁ‐
ⲧⲉⲛϩⲓ ⲡⲓⲥⲧⲁⲩⲣⲟⲥ ⲛϣⲟⲣⲡ ⲉϣⲱⲡ ⲭⲛⲁⲭⲁ ⲡⲓⲁⲣⲭⲓⲉⲡⲓ‐
ⲥⲕⲟⲡⲟⲥ ⲛⲧⲉϥϩⲓ ⲥⲧⲁⲩⲣⲟⲥ ⲉⲡⲓⲟⲩⲱⲙ ⲛϣⲟⲣⲡ
ⲓⲉ ϥⲛⲁⲟⲩⲱⲙ ⲛⲉⲙⲁⲕ ϥⲛⲁⲑⲉⲧ ⲡⲉⲕϩⲏⲧ ⲓⲥϫⲉ ⲭⲛⲁⲭⲁϥ ⲁⲛ ϫⲉ
ⲓⲉ ⲧⲉⲛⲙⲉⲩⲓ ⲁⲛ ϥⲛⲁⲟⲩⲱⲙ ⲛⲉⲙⲁⲕ. ⲁϥⲉⲣ ⲟⲩⲱ ⲛⲱⲟⲩ ⲛϫⲉ
ⲡⲟⲩⲣⲟ ϧⲉⲛ ⲟⲩϫⲱⲛⲧ ϯⲛⲁⲑⲣⲉϥⲟⲩⲱⲙ ⲛⲉⲙⲏⲓ ⲟⲩⲟϩ ϯⲛⲁⲭⲁϥ
ⲁⲛ ⲉϩⲓ ⲥⲧⲁⲩⲣⲟⲥ ⲁϥϣⲁⲛⲉⲣ ⲫⲁⲓ ϯⲛⲁϧⲱⲧⲉⲃ ⲙⲙⲟϥ. ⲟⲩⲟϩ
ⲙⲡⲟⲩϣϫⲉⲙϫⲟⲙ ⲛⲉⲣ ⲟⲩⲱ ⲛⲁϥ ⲉⲑⲃⲉ ⲡⲓϫⲱⲛⲧ ⲉⲧⲉⲛϧⲏⲧϥ ⲁⲩ‐
ⲭⲁ ⲣⲱⲟⲩ. ⲁⲥϣⲱⲡⲓ ⲟⲩⲛ ⲛⲟⲩⲉϩⲟⲟⲩ ⲉⲧⲁ ⲡⲓⲁⲣⲭⲓⲉⲡⲓⲥⲕⲟⲡⲟⲥ
ⲓ ϫⲉ ⲉϥⲛⲁϫⲉⲙ ⲡϣⲓⲛⲓ ⲙⲡⲟⲩⲣⲟ ⲕⲁⲧⲁ ⲧⲉϥⲥⲩⲛⲏⲑⲉⲓⲁ ⲉⲧⲓ


### 0069

ⲉϥϩⲉⲙⲥⲓ ⲛⲉⲙ ⲡⲟⲩⲣⲟ ⲛⲉⲙ ⲡⲓⲙⲡϣ ⲧⲏⲣϥ ⲛⲉⲙ ⲛⲓⲛⲓϣϯ ⲛⲛⲓ‐
ⲥⲁⲣⲁⲕⲏⲛⲟⲥ ⲛⲉⲙ ⲟⲩⲙⲏϣ ⲛⲁⲣⲭⲱⲛ ⲛⲧⲉ ⲭⲏⲙⲓ ⲟⲩⲟϩ ⲉⲧⲓ
ϩⲉⲙⲥⲓ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁⲩⲓⲛⲓ ⲛⲟⲩⲕⲁⲛⲓⲥⲕⲓⲟⲛ ⲙⲃⲉⲛⲓ
ⲉⲩⲧⲁⲓⲏⲟⲩⲧ ⲙⲡⲉⲙⲑⲟ ⲙⲡⲟⲩⲣⲟ. ⲁ ⲡⲟⲩⲣⲟ ⲟⲩⲁϩ ⲥⲁϩⲛⲓ ⲙⲡⲓ‐
ⲁⲣⲭⲓⲉⲡⲓⲥⲕⲟⲡⲟⲥ ⲉⲑⲣⲉϥⲟⲩⲱⲙ ⲛϣⲟⲣⲡ. ⲫⲏ ⲉⲑⲟⲩⲁⲃ ⲇⲉ ⲟⲩⲟϩ
ⲛⲥⲟⲫⲟⲥ ϧⲉⲛ ⲛⲁ ⲫ︦ϯ︦ ⲛⲉⲙ ⲛⲓⲣⲱⲙⲓ ⲫⲁⲓ ⲉⲧⲁ ⲡⲓⲡⲛ︦ⲁ︦ ⲉⲑⲟⲩⲁⲃ
ⲙⲧⲟⲛ ⲙⲙⲟϥ ⲉϫⲱϥ ⲙⲫⲣⲏϯ ⲙⲡⲓⲡⲣⲟⲫⲏⲧⲏⲥ ⲇⲁⲛⲓⲏⲗ ⲥⲁⲧⲟⲧϥ
ⲁϥⲥⲟⲩⲧⲉⲛ ⲧⲉϥϫⲓϫ ⲛⲟⲩⲓⲛⲁⲙ ⲉⲃⲟⲗ ⲁϥⲁⲙⲟⲛⲓ ⲡⲓⲕⲁⲛⲓⲥⲕⲓⲟⲛ
ϧⲉⲛ ⲟⲩⲡⲁⲛⲟⲩⲣⲅⲓⲁ ⲉⲣⲉ ⲛⲓⲃⲉⲛⲓ ⲛϧⲏⲧϥ ⲡⲉϫⲁϥ ⲙⲡⲟⲩⲣⲟ ϫⲉ
ⲉⲭⲟⲩⲱϣ ⲛⲧⲁⲟⲩⲱⲙ ⲛⲁϣ ⲙⲙⲱⲓⲧ ⲡⲁⲓ ⲙⲱⲓⲧ ϣⲁⲛ ⲡⲁⲓⲙⲱⲓⲧ
ⲓⲉ ⲡⲁⲓⲙⲁ ⲓⲉ ⲡⲁⲓⲙⲱⲓⲧ ⲫⲁⲓ. ⲡⲟⲩⲣⲟ ⲇⲉ
ⲙⲡⲉϥⲉⲙⲓ ⲉⲫⲏ ⲉⲧⲁϥⲁⲓϥ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲛⲓⲭⲁⲣ‐
ⲧⲟⲗⲁⲣⲓⲟⲥ ⲇⲉ ⲛⲉⲙ ⲛⲓⲁⲣⲭⲱⲛ ⲁⲩⲉⲣⲛⲟⲉⲓⲛ ⲉⲫⲏ ⲉⲧⲁϥⲁⲓϥ
ⲟⲩⲟϩ ⲁⲩⲉⲣ ϣⲫⲏⲣⲓ ⲉϫⲉⲛ ⲡⲉϥⲡⲓϣϯ ⲛⲕⲁϯ ⲛⲉⲙ ⲛⲓϩⲙⲟⲧ


### 0070

ⲙⲡⲁⲣⲁⲇⲟⲝⲟⲛ ⲉⲧⲁ ⲫ︦ϯ︦ ⲁⲓⲧⲟⲩ ⲛⲉⲙⲁϥ. ⲁϥⲉⲣ ⲟⲩⲱ ⲛϫⲉ ⲡⲟⲩⲣⲟ
ⲉϥϫⲱ ⲙⲙⲟⲥ ⲛⲁϥ ϫⲉ ⲡⲓⲙⲱⲓⲧ ⲉⲧⲉⲕⲟⲩⲁϣϥ ⲟⲩⲱⲙ ⲙⲙⲁⲩ.
ⲟⲩⲟϩ ⲉⲧⲁⲩⲕⲏⲛ ⲉⲩⲟⲩⲱⲙ ⲛⲛⲓⲃⲉⲛⲓ ⲁ ⲡⲟⲩⲣⲟ ⲭⲁ ⲡⲓⲁⲣⲭⲓⲉⲡⲓ‐
ⲥⲕⲟⲡⲟⲥ ⲉⲃⲟⲗ. ⲟⲩⲟϩ ⲡⲉϫⲉ ⲡⲟⲩⲣⲟ ⲛⲛⲓⲭⲁⲣⲧⲟⲗⲁⲣⲓⲟⲥ ⲛⲉⲙ
ⲛⲓⲁⲣⲭⲱⲛ ϩⲱⲥ ⲉϥϣⲟⲩϣⲟⲩ ⲙⲙⲟϥ ϫⲉ ⲁⲓⲑⲣⲉϥⲟⲩⲱⲙ ⲁϭⲛⲉ
ⲡⲓⲥⲧⲁⲩⲣⲟⲥ. ⲡⲉϫⲱⲟⲩ ⲛⲁϥ ϧⲉⲛ ⲟⲩⲉⲣⲟⲩⲟⲧ ϫⲉ ⲙⲡⲉϥⲟⲩⲱⲙ
ϣⲁⲧⲉϥϩⲓ ⲡⲓⲥⲧⲁⲩⲣⲟⲥ ⲛϣⲟⲣⲡ. ⲡⲉϫⲉ ⲡⲟⲩⲣⲟ ⲛⲱⲟⲩ ϫⲉ ⲛⲁϣ
ⲛⲣⲏϯ ⲁϥϩⲓ ⲡⲓⲥⲧⲁⲩⲣⲟⲥ. ⲡⲉϫⲱⲟⲩ ⲛⲁϥ ϫⲉ ⲙⲡⲓⲛⲁⲩ ⲉⲧⲁϥϩⲓ
ⲡⲉϥⲧⲏⲃ ⲉⲡⲓⲇ ⲛⲥⲁ ⲛⲥⲁ ⲛⲧⲉ ⲡⲓⲕⲁⲛⲓⲥⲕⲓⲟⲛ ⲉϥϫⲱ ⲙⲙⲟⲥ ϫⲉ
ⲁⲕⲟⲩⲱϣ ⲛⲧⲁⲟⲩⲱⲙ ⲙⲡⲁⲓⲙⲱⲓⲧ ⲓⲉ ⲡⲁⲓⲙⲁ ϣⲁⲛ ⲡⲁⲓⲙⲁ ⲓⲉ
ⲡⲁⲓⲙⲱⲓⲧ ⲉⲧⲁϥϩⲓ ⲡⲓⲥⲧⲁⲩⲣⲟⲥ ⲉⲛⲓⲃⲉⲛⲓ ⲙⲡⲓⲛⲁⲩ ⲉⲧⲉⲙⲙⲁⲩ.
ⲧⲟⲧⲉ ⲁ ⲡⲟⲩⲣⲟ ⲉⲣ ϣⲫⲏⲣⲓ ⲉϥϫⲱ ⲙⲙⲟⲥ ϫⲉ ⲁⲗⲏⲑⲱⲥ ⲙⲡⲓϫⲉⲙ
ⲣⲱⲙⲓ ⲛⲥⲟⲫⲟⲥ ⲙⲫⲣⲏϯ ⲙⲫⲁⲓ. ⲫ︦ϯ︦ ⲇⲉ ⲫⲏ ⲉⲧⲁϥϯ ⲱⲟⲩ ⲛⲉⲙ
ϩⲙⲟⲧ ⲛⲇⲁⲛⲓⲏⲗ ⲡⲓⲡⲣⲟⲫⲏⲧⲏⲥ ⲙⲡⲉⲙⲑⲟ
ⲛⲛⲓⲟⲩⲣⲱⲟⲩ ⲛⲧⲉ ⲛⲓⲭⲁⲗⲇⲁⲓⲟⲥ ⲛⲉⲙ ⲛⲓⲡⲉⲣⲥⲏⲥ ⲛⲑⲟϥ ⲟⲛ


### 0071

ⲁϥϯ ⲱⲟⲩ ⲙⲡⲁⲓⲁⲅⲓⲟⲥ ⲙⲡⲉⲙⲑⲟ ⲛⲛⲓⲟⲩⲣⲱⲟⲩ ⲛⲧⲉ ⲛⲓⲥⲁⲣⲁ‐
ⲕⲏⲛⲟⲥ ⲟⲩⲟϩ ⲛⲁϥϯ ⲱⲟⲩ ⲛⲁϥ ⲡⲉ ⲉϥⲙⲟⲩϯ ⲉⲣⲟϥ ⲛⲛⲁⲩ
ⲛⲓⲃⲉⲛ ϫⲉ ⲡⲁⲧⲣⲓⲁⲣⲭⲥ ⲉⲑⲃⲉ ⲡⲓϩⲙⲟⲧ ⲛⲧⲉ ⲫ︦ϯ︦ ⲉⲧⲉⲛϧⲏⲧϥ.
ⲥⲱⲧⲉⲙ ⲛⲧⲁϫⲱ ⲉⲣⲱⲧⲉⲛ ⲙⲡⲁⲓⲕⲉϩⲱⲃ ⲛϣⲫⲏⲣⲓ.
ⲁⲥϣⲱⲡⲓ ⲙⲡⲓⲥⲏⲟⲩ ⲉⲧⲉⲙⲙⲁⲩ ⲁ ⲡⲟⲩⲣⲟ ⲛϯⲙⲁⲕⲟⲩⲣⲓⲁ
ⲟⲩⲱⲣⲡ ⲛϩⲁⲛ ⲣⲉⲙ ⲛϩⲱⲃ ⲛⲧⲁϥ ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ⲛⲉⲙ
ϩⲁⲛ ⲥϧⲁⲓ ⲉϥⲧⲁⲙⲟ ⲙⲙⲟϥ ⲉⲡⲓⲣⲏϯ ⲉⲧⲁⲩⲉⲣ ⲕⲟⲩϫⲓ ⲛϫⲉ
ⲛⲓⲉⲛⲓⲥⲕⲟⲡⲟⲥ ⲛⲧⲉ ϯⲭⲱⲣⲁ ⲉⲑⲃⲉ ⲡⲱⲥⲕ ⲙⲡⲓⲙⲱⲓⲧ ⲙⲙⲟϣⲓ
ⲛⲉⲙ ⲡⲓⲭⲣⲟⲛⲟⲥ ⲉⲑⲃⲉ ϫⲉ ⲛⲁⲩϣϫⲉⲙϫⲟⲙ ⲁⲛ ⲡⲉ ⲉⲥⲓⲛⲓ
ⲉⲃⲟⲗϩⲓⲧⲉⲛ ⲡⲟⲩⲣⲟ ⲛϯⲙⲁⲩⲣⲱⲧⲁⲛⲓⲁ ϣⲁⲧⲉϥⲉⲣ ϩⲉⲓⲣⲏⲛⲏ
ⲛⲉⲙⲁϥ ⲉⲡⲉⲓⲇⲏ ⲟⲩⲟⲛ ⲃ︦ ⲛⲟⲩⲣⲟ ⲑⲏϣ ⲉⲛⲓⲭⲱⲣⲁ ⲉⲧⲉⲙⲙⲁⲩ
ⲡⲓⲃ︦ ϩⲁⲛ ⲭⲣⲓⲥⲧⲓⲁⲛⲟⲥ ⲛⲉ ⲁⲗⲗⲁ ⲥⲉⲟⲓ ⲛϩⲉⲓⲣⲏⲛⲏ ⲛⲉⲙ
ⲛⲟⲩⲉⲣⲏⲟⲩ ⲁⲛ ⲉⲡⲉⲓⲇⲏ ⲡⲓⲟⲩⲁⲓ ⲙⲙⲱⲟⲩ ⲛⲁⲣⲉ ⲟⲩϩⲉⲓⲣⲏⲛⲏ
ϣⲟⲡ ⲛⲁϥ ⲡⲉ ⲛⲉⲙ ⲡⲟⲩⲣⲟ ⲛⲛⲓⲥⲁⲣⲣⲁⲕⲏⲛⲟⲥ ⲉⲧⲉ ⲡⲟⲩⲣⲟ
ⲛϯⲙⲁⲩⲣⲱⲧⲁⲛⲓⲁ ⲡⲉ ⲡⲓⲭⲉⲧ ⲇⲉ ⲉⲧⲉ ⲫⲁ ⲛⲓϣϯ ⲛⲭⲱⲣⲁ ⲡⲉ


### 0072

ⲉⲧⲉ ϯⲙⲁⲕⲟⲩⲣⲓⲁ ⲡⲉ ⲛⲁϥⲟⲓ ⲛϩⲉⲓⲣⲏⲛⲏ ⲟⲛ ⲛⲉⲙ ⲡⲟⲩⲣⲟ
ⲛⲛⲓⲥⲁⲣⲣⲁⲕⲏⲛⲟⲥ. ⲁⲥϣⲱⲡⲓ ⲇⲉ ⲉⲧⲁ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲱϣ
ⲛⲛⲓⲥϧⲁⲓ ⲛⲧⲉ ⲡⲟⲩⲣⲟ ⲛ︦ⲏ︦ ⲉⲧⲁϥⲉⲙⲓ ⲉⲛⲏ
ⲉⲧⲉⲛϧⲏⲧⲟⲩ ⲁϥⲉⲣ ⲙⲕⲁϩ ⲛϩⲏⲧ ⲉⲙⲁϣⲱ ⲉⲑⲃⲉ ⲛⲓⲉⲕⲕⲗⲏⲥⲓⲁ
ⲟⲩⲟϩ ⲥⲁⲧⲟⲧϥ ⲁϥⲥϧⲁⲓ ⲛϩⲁⲛ ⲥϧⲁⲓ ⲙⲡⲟⲩⲣⲟ ⲛϯⲙⲁⲩⲣⲱ‐
ⲧⲁⲛⲓⲁ ⲉϥϯ ⲥⲟϭⲛⲓ ⲛⲁϥ ⲛⲉⲙ ⲥⲃⲱ ϧⲉⲛ ⲛⲉⲛⲥⲁϫⲓ ⲛϯⲅⲣⲁⲫⲏ
ⲉⲑⲟⲩⲁⲃ ⲡⲁⲗⲓⲛ ⲟⲛ ⲉϥϫⲱ ⲙⲙⲟⲥ ϫⲉ ⲛⲑⲱⲧⲉⲛ ϩⲁⲛ ⲭⲣⲓⲥⲧⲓⲁ‐
ⲛⲟⲥ ⲙⲡⲃ︦. ⲉⲧⲁϥⲥϧⲏⲧ ⲟⲩⲙⲏϣ ⲛⲥⲁϫⲓ ⲛⲁϥ ⲉⲡⲧⲁϩⲟ ⲉⲣⲁⲧϥ
ⲛⲧⲉ ⲧⲉϥⲯⲩⲭⲏ ⲛⲉⲙ ⲡⲓⲛⲁϩϯ ⲛⲟⲣⲑⲟⲇⲟⲝⲟⲥ ⲛⲧⲉ ⲡϣⲏⲣⲓ
ⲙⲫ︦ϯ︦ ⲙⲉⲛⲉⲛⲥⲱⲥ ⲁϥⲥϧⲁⲓ ⲟⲛ ⲉϣⲧⲉⲙⲉⲣⲕⲱⲗⲩⲉⲓⲛ ⲛⲛⲓⲣⲱⲙⲓ
ⲛⲧⲉ ⲡⲓⲟⲩⲣⲟ ⲉⲧⲥⲁ ⲡϣⲱⲓ ⲉⲑⲣⲟⲩⲥⲓⲛⲓ ⲉⲃⲟⲗ ϩⲓⲧⲉⲙ ⲧⲉϥⲭⲱⲣⲁ
ⲉⲩⲛⲏⲟⲩ ⲉⲑⲃⲉ ⲛⲟⲩⲉⲡⲓⲥⲕⲟⲡⲟⲥ ϫⲉ ⲛⲛⲉ ⲛⲓⲉⲕⲕⲗⲏⲥⲓⲁ ⲉⲣ ϣⲁϥⲉ
ⲛⲧⲉⲕϫⲉⲙ ⲟⲩⲛⲓϣϯ ⲛϫⲫⲓⲟ ⲛⲁⲕ ϧⲁⲧⲉⲛ ⲫ︦ϯ︦. ⲉⲧⲁⲩⲉⲙⲓ ⲇⲉ
ⲉⲛⲁⲓ ⲛϫⲉ ⲛⲉⲛϫⲁϫⲓ ⲙⲡⲉⲛⲛⲁϩϯ ⲁⲩⲉⲣⲇⲓⲁⲃⲁⲗⲗⲉⲓⲛ ϧⲁ


### 0073

ⲡⲓⲁⲣⲭⲓⲉⲡⲓⲥⲕⲟⲡⲟⲥ ϧⲁⲧⲉⲛ ⲡⲟⲩⲣⲟ ⲉⲩϫⲱ ⲙⲙⲟⲥ ϫⲉ ⲧⲉⲛ‐
ⲧⲁⲙⲟ ⲙⲙⲟⲕ ⲱ ⲡⲟⲩⲣⲟ ϫⲉ ⲁ ⲡⲟⲩⲣⲟ ⲛϯⲙⲁⲕⲟⲩⲣⲓⲁ ⲟⲩⲱⲣⲡ
ⲛϩⲁⲛ ⲣⲉⲙ ⲛϩⲱⲃ ⲛⲧⲁϥ ⲛⲉⲙ ϩⲁⲛ ⲥϧⲁⲓ ⲛⲁⲃⲃⲁ ⲓⲥⲁⲁⲕ ⲡⲓⲁⲣ‐
ⲭⲓⲉⲡⲓⲥⲕⲟⲡⲟⲥ ⲉⲑⲣⲉϥⲟⲑⲱϣ ⲛⲱⲟⲩ ⲛⲟⲩⲉⲡⲓⲥⲕⲟⲡⲟⲥ ⲛⲧⲟⲩⲟⲗϥ
ⲉⲧⲟⲩⲭⲱⲣⲁ. ⲟⲩⲙⲟⲛⲟⲛ ⲫⲁⲓ ⲁⲗⲗⲁ ⲁϥⲉⲣ ⲡⲕⲉⲟⲩⲱⲣⲡ ⲙⲡⲟⲩ‐
ⲣⲟ ⲛϯⲙⲁⲩⲣⲱⲧⲁⲛⲓⲁ ⲉϥϯ ⲥⲟϭⲛⲓ ⲛⲁϥ ⲉⲑⲣⲉϥⲉⲣ ϩⲉⲓⲣⲏⲛⲏ
ⲛⲉⲙ ⲡⲟⲩⲣⲟ ⲛϯⲙⲁⲕⲟⲩⲣⲓⲁ ⲡⲉⲛϫⲁϫⲓ. ⲁⲣⲉ‐
ϣⲁⲛ ⲫⲁⲓ ϣⲱⲡⲓ ⲱ ⲡⲟⲩⲣⲟ ⲥⲉⲛⲁⲉⲣ ⲟⲩϩⲏⲧ ⲛⲟⲩⲱⲧ ⲛⲥⲉ‐
ⲧⲱⲟⲩⲛⲟⲩ ⲉϩⲣⲏⲓ ⲉϫⲱⲛ ⲛⲧⲟⲩⲉⲣⲡⲟⲗⲉⲙⲉⲓⲛ ⲛⲉⲙⲁⲛ. ⲉⲧⲁ
ⲡⲟⲩⲣⲟ ⲥⲱⲧⲉⲙ ⲉⲛⲁⲓ ⲁϥϫⲱⲛⲧ ⲉⲙⲁϣⲱ ⲟⲩⲟϩ ϧⲉⲛ ϯⲟⲩⲛⲟⲩ
ⲁϥⲟⲩⲱⲣⲡ ⲛϩⲁⲛ ⲣⲉⲙ ⲛϩⲱⲃ ⲉⲣⲁⲕⲟϯ ⲛⲉⲙ ϧⲁⲛ ⲥϧⲁⲓ ⲛⲧⲁϥ
ϣⲁ ⲡⲓⲁⲩⲅⲟⲩⲥⲧⲁⲗⲓⲟⲥ ⲉⲁϥⲥϧⲁⲓ ⲛⲁϥ ⲙⲡⲁⲓⲣⲏϯ ϫⲉ ϧⲉⲛ
ϯⲟⲩⲛⲟⲩ ⲉⲧⲟⲩⲛⲁⲫⲟϩ ⲉⲣⲟⲕ ⲛϫⲉ ⲛⲁⲓϥⲁⲓ ϣⲓⲛⲓ ⲛⲧⲏⲓ ⲛⲉⲙ ⲛⲁⲓ‐
ⲥϧⲁⲓ ⲧⲁϩⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲟⲩⲟⲣⲡϥ ⲛⲏⲓ ⲛⲭⲱⲗⲉⲙ. ⲛⲉ


### 0074

ⲁ ⲡⲟⲩⲣⲟ ⲥⲉⲙⲛⲏⲧⲥ ϧⲉⲛ ⲡⲉϥϩⲏⲧ ϫⲉ ⲙⲡⲓⲛⲁⲩ ⲉⲧⲉϥⲛⲁⲫⲟϩ
ϣⲁⲣⲟϥ ⲛⲧⲉϥⲱⲗⲓ ⲛⲧⲉϥⲁⲫⲉ ϧⲉⲛ ⲧⲥⲏϥⲓ. ⲟⲩⲟϩ ⲉⲧⲁⲩⲫⲟϩ
ⲛϫⲉ ⲛⲓⲥϧⲁⲓ ⲛⲧⲉ ⲡⲟⲩⲣⲟ ⲁⲩϫⲓⲙⲓ ⲙⲫⲏ ⲉⲑⲟⲩⲁⲃ ⲛⲁⲣⲭⲓⲉⲡⲓ‐
ⲥⲕⲟⲡⲟⲥ ⲉϥⲑⲟⲩⲏⲧ ϧⲉⲛ ϯⲉⲕⲕⲗⲏⲥⲓⲁ ⲛⲉ ϯϩⲉⲃⲇⲟⲙⲁⲥ ⲛⲧⲉ
ⲡⲓⲡⲁⲥⲭⲁ ⲛⲟⲩϫⲁⲓ ⲛⲧⲉ ⲡⲭ︦ⲥ︦ ⲡⲉ. ⲱ ϫⲉ ⲟⲩⲏⲣ ⲡⲉ ⲡⲓϩⲏⲃⲓ
ⲛⲉⲙ ⲡⲓⲙⲕⲁϩ ⲛϩⲏⲧ ⲉⲧⲁϥϣⲱⲡⲓ ⲙⲡⲓⲉϩⲟⲟⲩ ⲉⲧⲉⲙⲙⲁⲩ ϧⲉⲛ
ⲛⲁ ⲡⲉⲛⲛⲁϩϯ ⲙⲙⲁⲩⲁⲧⲟⲩ ⲁⲛ ⲁⲗⲗⲁ ⲛⲉⲙ ⲟⲩⲟⲛ ⲛⲓⲃⲉⲛ ⲉⲧⲁⲩ‐
ⲉⲙⲓ ⲉⲧⲉϥⲛⲓϣϯ ⲙⲡⲁⲣⲟⲩⲥⲓⲁ ϧⲁⲧⲉⲛ ⲫ︦ϯ︦ ⲉⲩⲉⲣ ϩⲏⲃⲓ ⲧⲏⲣⲟⲩ
ⲉϫⲉⲛ ⲡⲟⲩⲙⲁⲛⲉⲥⲱⲟⲩ ⲉⲩⲉⲙⲓ ⲁⲛ ϫⲉ ⲟⲩ ⲧⲉ ⲧⲉϥⲁⲓⲧⲓⲁ ϧⲁⲧⲉⲛ
ⲡⲟⲩⲣⲟ. ⲟⲩⲟϩ ⲉⲧⲁⲩⲧⲁⲗⲟϥ ϧⲉⲛ ⲟⲩⲓⲱⲥ ⲁⲩⲟⲗϥ ⲉⲃⲁⲃⲩⲗⲱⲛ
ϩⲱⲥ ϫⲉ ⲉⲩⲛⲁⲟⲑⲃⲉϥ. ⲁⲥϣⲱⲡⲓ ⲉⲣⲉ
ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲉⲑⲟⲩⲁⲃ ⲧⲁⲗⲏⲟⲩⲧ ⲉⲡⲓⲓⲱ ⲉϥⲙⲟϣⲓ ϧⲉⲛ
ⲛⲓⲡⲗⲁⲧⲉⲓⲁ ⲛⲧⲉ ⲃⲁⲃⲩⲗⲱⲛ ⲉⲣⲉ ⲡⲓⲙⲏϣ ⲧⲏⲣϥ ϣⲓⲛⲉ ⲛⲁϥ
ⲕⲁⲧⲁ ϯⲥⲩⲛⲏⲑⲉⲓⲁ ϣⲁⲧⲟⲩⲉⲙⲓ ϫⲉ ⲟⲩ ⲡⲉ ⲉⲑⲛⲁϣⲱⲡⲓ ⲙⲡⲟⲩ‐
ⲙⲁⲛⲉⲥⲱⲟⲩ. ⲟⲩⲟϩ ⲉⲧⲓ ⲉϥⲙⲟϣⲓ ⲉϥϩⲏⲗ ϣⲁ ⲡⲟⲩⲣⲟ ⲁϥⲛⲁⲩ


### 0075

ⲉⲣⲱⲙⲓ ⲃ︦ ⲉⲩϭⲟⲥⲓ ⲉⲩⲉⲣⲫⲟⲣⲉⲓⲛ ⲛϩⲁⲛ ϩⲉⲃⲥⲱ ⲛⲟⲩⲱⲃϣ ⲙⲙⲟⲛ
ϩⲗⲓ ⲛⲗⲁⲥ ⲛⲥⲁⲣⲝ ⲛⲁϣⲥⲁϫⲓ ⲙⲡⲟⲩⲱⲟⲩ ⲛⲉⲙ ⲡⲟⲩⲧⲁⲓⲟ. ⲟⲩⲟϩ
ⲛⲁϥⲛⲁⲩ ⲉⲣⲟⲟⲩ ⲡⲉ ⲉⲩⲙⲟϣⲓ ⲛⲉⲙⲁϥ ⲟⲩⲁⲓ ⲥⲁ ⲧⲉϥⲟⲩⲓⲛⲁⲙ
ⲟⲩⲁⲓ ⲥⲁ ⲧⲉϥϫⲁϭⲏ ⲉⲩϫⲱ ⲙⲙⲟⲥ ⲛⲁϥ ϫⲉ ⲙⲡⲉⲣⲉⲣ ϩⲟϯ ⲡⲓⲡⲁ‐
ⲧⲣⲓⲁⲣⲭⲏⲥ ⲉⲧⲉⲛϩⲟⲧ ϩⲏⲡⲡⲉ ⲉⲧⲉⲛⲙⲟϣⲓ ⲛⲉⲙⲁⲕ ⲙⲙⲟⲛ ϩⲗⲓ
ⲙⲡⲉⲧϩⲱⲟⲩ ⲛⲁⲧⲁϩⲟⲕ. ⲁϥϣⲉⲛⲟⲩ ⲇⲉ ⲛⲑⲱⲧⲉⲛ ⲛⲓⲙ ⲉⲣⲉ‐
ⲧⲉⲛϣⲟⲡ ϧⲉⲛ ⲡⲁⲓⲛⲓϣϯ ⲛⲱⲟⲩ ⲙⲡⲁⲓⲣⲏϯ. ⲁϥⲉⲣ ⲟⲩⲱ ⲛϫⲉ ⲫⲏ
ⲉⲧⲥⲁ ⲟⲩⲓⲛⲁⲙ ⲛⲉ ⲟⲩϧⲉⲗⲗⲟ ⲡⲉ ϧⲉⲛ ⲡⲉϥⲥⲙⲟⲧ ⲡⲉϫⲁϥ ϫⲉ
ⲁⲛⲟⲕ ⲡⲉ ⲕⲏⲫⲁ ⲫⲏ ⲉⲧⲁⲩϯ ⲣⲉⲛⲉϥ ϫⲉ ⲡⲉⲧⲣⲟⲥ ⲡⲁⲓ ⲕⲉⲟⲩⲁⲓ
ⲡⲉ ⲙⲁⲣⲕⲟⲥ ⲡⲁϣⲏⲣⲓ ⲛⲅⲛⲏⲥⲓⲟⲥ. ⲓⲥϫⲉⲛ ⲡⲓⲉϩⲟⲟⲩ ⲉⲧⲁⲩⲧϩⲉⲙ‐
ⲥⲟⲕ ⲉϫⲉⲛ ⲡⲑⲣⲟⲛⲟⲥ ⲛϯⲙⲉⲧⲁⲣⲭⲓⲉⲣⲉⲩⲥ ⲧⲉⲛϣⲟⲡ ⲛⲉⲙⲁⲕ
ϧⲉⲛ ⲙⲱⲓⲧ ⲛⲓⲃⲉⲛ ⲉⲧⲉⲕⲛⲁϩⲱⲗ ⲉⲣⲟϥ ϫⲉⲙ ⲛⲟⲙϯ ⲙⲡⲉⲣⲉⲣ ϩⲟϯ
ⲉⲡⲉⲓⲇⲏ ⲭⲛⲁϫⲱⲕ ⲉⲃⲟⲗ ϫⲉ ⲛⲧⲁⲓⲣⲟⲙⲡⲓ ⲟⲩⲟϩ ⲥⲉⲛⲁⲭⲁⲕ
ϧⲁⲧⲉⲛ ⲛⲉⲕⲓⲟϯ ϧⲉⲛ ⲟⲩϩⲉⲓⲣⲏⲛⲏ ⲉⲁⲕϫⲱⲕ
ⲉⲃⲟⲗ ⲙⲡϩⲱⲃ ⲛϯⲙⲉⲧⲙⲟⲛⲁⲭⲟⲥ ⲛⲉⲙ ϯⲙⲉⲧⲙⲁⲛⲉⲥⲱⲟⲩ ⲉⲣⲉ


### 0076

ⲡⲟ︦ⲥ︦ ⲟⲩⲱϣ ⲉⲑⲣⲉⲕⲉⲣⲫⲟⲣⲉⲓⲛ ⲙⲫⲁ ϯⲙⲉⲧϩⲟⲙⲟⲗⲟⲅⲏⲧⲏⲥ ⲱ
ⲡⲓⲙⲁⲛⲉⲥⲱⲟⲩ ⲉⲑⲟⲩⲁⲃ ⲟⲩⲟϩ ϩⲁⲛ ⲟⲩⲟⲛ ⲉⲃⲟⲗϧⲉⲛ ⲛⲓⲥⲛⲏⲟⲩ
ⲙⲙⲟⲛⲁⲭⲟⲥ ⲁⲩⲛⲁⲩ ⲉⲣⲟϥ ϩⲱⲥ ϫⲉ ⲉϥⲥⲁϫⲓ ⲛⲉⲙ ϩⲁⲛ ⲟⲩⲟⲛ
ⲁⲗⲗⲁ ⲙⲡⲟⲩⲉⲙⲓ ⲉⲡⲧⲁϫⲣⲟ ⲙⲡⲓϩⲱⲃ. ⲉⲧⲁϥⲫⲟϩ ⲇⲉ ⲉⲡⲓⲡⲣⲁⲓ‐
ⲧⲱⲣⲓⲟⲛ ⲁⲩⲧⲁⲙⲉ ⲡⲟⲩⲣⲟ ⲉⲑⲃⲏⲧϥ ϫⲉ ⲁϥⲓ ⲛϫⲉ ⲡⲓⲁⲣⲭⲓⲉⲡⲓ‐
ⲥⲕⲟⲡⲟⲥ. ⲁϥⲟⲩⲁϩ ⲥⲁϩⲛⲓ ⲉⲑⲣⲟⲩⲉⲛϥ ϣⲁⲣⲟϥ ⲙⲙⲁⲩⲁⲧϥ
ⲉϥⲙⲉⲩⲓ ⲛⲉⲣ ⲡⲉⲧϩⲱⲟⲩ ⲛⲁϥ. ⲁⲥϣⲱⲡⲓ ⲇⲉ ⲉⲧⲁϥⲛⲁⲩ ⲉⲡⲓⲁⲅⲓⲟⲥ
ⲛⲧⲉ ⲫ︦ϯ︦ ⲛⲉⲙ ⲡⲓⲛϣϯ ⲛⲱⲟⲩ ⲉⲧⲕⲱϯ ⲉⲣⲟϥ ⲁϥⲉⲣ ϣⲫⲏⲣⲓ
ⲟⲩⲟϩ ⲁ ⲛⲉϥⲃⲁⲗ ⲛⲁⲩ ⲟⲛ ⲉⲡⲓⲃ︦ ⲛⲁⲡⲟⲥⲧⲟⲗⲟⲥ ⲉⲩⲙⲟϣⲓ ⲉϧⲟⲩⲛ
ⲛⲉⲙⲁϥ ⲉⲩⲟⲓ ⲛⲟⲩⲱⲓⲛⲓ ⲁϥϣⲱⲡⲓ ϧⲉⲛ ⲟⲩⲛⲓϣϯ ⲛⲧⲱⲙⲧ ⲟⲩⲟϩ
ⲟⲩϩⲟϯ ⲁⲥϭⲓⲧϥ ⲟⲩⲟϩ ⲉⲧⲁ ⲡⲉϥϩⲏⲧ ⲥⲉⲙⲛⲓ ⲡⲉϫⲁϥ ⲙⲡⲓⲁⲣ‐
ⲭⲓⲉⲡⲓⲥⲕⲟⲡⲟⲥ ϧⲉⲛ ⲟⲩⲙⲉⲧⲣⲉⲙⲣⲁⲩϣ ϫⲉ ϩⲁⲛ ⲛⲉ ⲙⲉⲑⲙⲏⲓ
ⲛⲉ ⲛⲓⲥⲁϫⲓ ⲉⲧⲁⲩϫⲟⲧⲟⲩ ⲛⲏⲓ ⲉⲑⲃⲏⲧⲕ. ⲧⲟⲧⲉ ⲁϥⲉⲣⲁⲡⲟⲗⲟⲅⲉⲓ‐
ⲥⲑⲁⲓ ⲙⲡⲟⲩⲣⲟ ϧⲉⲛ ⲟⲩⲛⲓϣϯ ⲙⲡⲁⲣⲣⲏⲥⲓⲁ. ⲉⲧⲁϥⲑⲉⲧ ⲡϩⲏⲧ
ⲙⲡⲟⲩⲣⲟ ⲁϥϩⲉⲙⲥⲓ ϧⲁⲧⲟⲧϥ ⲕⲁⲧⲁ ⲫⲣⲏϯ ⲉⲧⲥϧⲏⲟⲩⲧ ϫⲉ


### 0077

ϯⲛⲁϯ ⲛⲱⲧⲉⲛ ⲛⲟⲩⲡ︦︦ⲛ︦ⲁ︦ ⲛⲥⲟⲫⲓⲁ ⲑⲁⲓ ⲉⲧⲉⲛⲥⲉⲛⲁϣϫⲉⲙϫⲟⲙ
ⲁⲛ ⲛϯ ⲟⲩⲃⲏⲥ. ⲟⲩⲟϩ ⲡⲁⲗⲓⲛ ϫⲉ ⲉϣⲱⲡ
ⲛⲧⲟⲩⲉⲛ ⲑⲏⲛⲟⲩ ⲛⲛⲓⲟⲩⲣⲱⲟⲩ ⲛⲉⲙ ⲛⲓϩⲏⲅⲉⲙⲱⲛ ⲉⲑⲃⲏⲧ
ⲙⲡⲉⲣϥⲓ ⲣⲱⲟⲩϣ ϫⲉ ⲟⲩ ⲡⲉ ⲉⲧⲉⲧⲉⲛⲛⲁϫⲟϥ ⲡⲓⲡ︦︦ⲛ︦ⲁ︦ ⲅⲁⲣ
ⲉⲑⲟⲩⲁⲃ ⲛⲁⲧⲥⲁⲃⲉ ⲑⲏⲛⲟⲩ ϧⲉⲛ ϯⲟⲩⲛⲟⲩ ⲉⲧⲉⲙⲙⲁⲩ ⲛⲛⲏ
ⲉⲧⲉⲧⲉⲛⲛⲁϫⲟⲧⲟⲩ. ⲉⲓⲧⲁ ⲁ ⲡⲟⲩⲣⲟ ϣⲉⲛ ⲡⲓⲁⲣⲭⲓⲉⲡⲓⲥⲕⲟⲡⲟⲥ
ⲉϥϫⲱ ⲙⲙⲟⲥ ϫⲉ ϯ ⲧⲁⲣⲕⲟ ⲙⲙⲟⲕ ⲙⲫ︦ϯ︦ ⲛⲉⲙ ⲡⲓⲱⲟⲩ ⲉⲧⲕⲱϯ
ⲉⲣⲟⲕ ⲛⲧⲉⲕϣⲧⲉⲙⲭⲱⲡ ⲉⲣⲟⲓ ϧⲉⲛ ⲫⲏ ⲉϯⲛⲁϣⲉⲛⲕ ⲉⲣⲟϥ.
ⲁϥⲉⲣ ⲟⲩⲱ ⲛϫⲉ ⲫⲏ ⲉⲑⲟⲩⲁⲃ ϫⲉ ϯⲛⲁϩⲉⲡ ϩⲗⲓ ⲉⲣⲟⲕ ⲁⲛ ϧⲉⲛ
ⲫⲏ ⲉϯⲥⲱⲟⲩⲛ ⲙⲙⲟϥ. ⲡⲉϫⲉ ⲡⲟⲩⲣⲟ ⲛⲁϥ ϫⲉ ⲙⲡⲓⲛⲁⲩ ⲉⲧⲁⲕⲓ
ⲉϧⲟⲩⲛ ϧⲁⲣⲟⲓ ⲛⲓⲙ ⲛⲉ ⲛⲁⲓ ⲉⲑⲙⲟϣⲓ ⲛⲉⲙⲁⲕ. ⲁⲓⲛⲁⲩ ⲉⲣⲱⲙⲓ
ⲃ̄ ⲉⲩⲙⲟϣⲓ ⲛⲉⲙⲁⲕ ⲉⲣⲉ ⲟⲩⲟⲛ ⲟⲩⲛⲓϣϯ ⲛⲟⲩⲱⲓⲛⲓ ⲕⲱϯ ⲉⲣⲟⲕ
ⲛⲉⲙⲱⲟⲩ ⲙⲡⲓⲛⲁⲩ ⲉⲟⲩⲟⲛ ⲙⲡⲉϥⲣⲏϯ ⲉⲛⲉϩ ⲉⲃⲏⲗ ϫⲉ ⲁⲩⲉⲣ‐
ⲁⲑⲟⲩⲟⲱⲛϩ ⲙⲙⲟⲛ ⲛⲁⲓⲛⲁⲙⲟⲩ ⲥⲁⲧⲟⲧ ⲡⲉ ⲛⲧⲉⲛ ϯϩⲟϯ.
ⲧⲟⲧⲉ ⲡⲉϫⲉ ⲫⲏ ⲉⲑⲟⲩⲁⲃ ⲛⲁⲣⲭⲓⲉⲡⲓⲥⲕⲟⲡⲟⲥ ⲙⲡⲟⲩⲣⲟ ϫⲉ


### 0078

ⲡⲁⲓⲣⲱⲙⲓ ⲃ︦ ⲉⲧⲁⲕⲛⲁⲩ ⲉⲣⲱⲟⲩ ϩⲁⲛ ⲙⲁⲑⲏⲧⲏⲥ ⲛⲧⲉ ⲡⲭ︦ⲥ︦ ⲛⲉ
ⲡⲟⲩⲣⲟ ⲛⲧⲉ ⲛⲓⲟⲩⲣⲱⲟⲩ ⲫⲁⲓ ⲉⲧⲉ ⲛⲓⲟⲩⲣⲱⲟⲩ ⲟⲓ ⲛⲟⲩⲣⲟ ⲉⲃⲟⲗ‐
ϩⲓⲧⲟⲧϥ ⲕⲁⲓ ⲅⲁⲣ ⲛⲁⲓ ⲉⲧⲁⲕⲛⲁⲩ ⲉⲣⲱⲟⲩ ⲥⲉⲙⲟϣⲓ ⲛⲉⲙⲏⲓ
ⲛⲥⲏⲟⲩ ⲛⲓⲃⲉⲛ. ⲉⲑⲃⲉ ⲫⲁⲓ ⲱ ⲡⲟⲩⲣⲟ ⲁⲣⲉϩ ⲉⲣⲟⲕ ⲥⲁⲃⲟⲗ
ⲛϯⲉⲕⲕⲗⲏⲥⲓⲁ ⲙⲡⲉⲣϯ ⲙⲕⲁϩ ⲛⲁⲥ ⲁⲛ ϫⲉ
ⲟⲩⲏⲓ ⲫⲏ ⲉⲧϯ ⲙⲕⲁϩ ⲛϯⲉⲕⲕⲗⲏⲥⲓⲁ ⲁϥϯ ⲙⲕⲁϩ ⲙⲫ︦ϯ︦. ⲟⲩⲟϩ
ⲉⲧⲁ ⲡⲟⲩⲣⲟ ⲥⲱⲧⲉⲙ ⲉⲛⲁⲓ ⲛⲧⲟⲧϥ ⲙⲡⲓⲁⲣⲭⲓⲉⲡⲓⲥⲕⲟⲡⲟⲥ ⲁϥⲉⲣ
ϩⲟϯ ⲉⲙⲁϣⲱ.
ⲙⲉⲛⲉⲛⲥⲁ ⲛⲁⲓ ⲁϥⲟⲩⲁϩ ⲥⲁϩⲛⲓ ⲛϫⲉ ⲡⲟⲩⲣⲟ ⲙⲫⲏ ⲉⲑⲟⲩⲁⲃ
ⲛⲁϥⲭⲓⲉⲡⲓⲥⲕⲟⲡⲟⲥ ⲉⲑⲣⲉϥⲕⲱⲧ ⲛⲟⲩⲉⲕⲕⲗⲏⲥⲓⲁ ϧⲉⲛ ϩⲁⲗⲃⲁⲛ
ϯⲃⲁⲕⲓ ⲉⲧⲁϥⲕⲟⲧⲥ. ⲉⲧⲁϥϫⲱⲕ ⲇⲉ ⲉⲃⲟⲗ ⲛϯⲉⲕⲕⲗⲏⲥⲓⲁ ϧⲉⲛ
ⲙⲉⲧⲥⲁⲓⲉ ⲛⲓⲃⲉⲛ ⲁϥϣⲱⲛⲓ ⲛϫⲉ ⲡⲓⲁⲣⲭⲓⲉⲡⲓⲥⲕⲟⲡⲟⲥ ⲟⲩⲟϩ ⲁϥ‐
ϧⲓⲥⲓ ⲉⲙⲁϣⲱ. ⲁⲩⲧⲁⲙⲉ ⲡⲟⲩⲣⲟⲁϥⲉⲣⲙⲕⲁϩⲛϩⲏⲧ ⲁϥⲭⲁϥⲉⲃⲟⲗ
ⲁⲩⲧⲁⲗⲟϥ ⲁϥⲟⲗϥ ⲉⲣⲁⲕⲟϯ ⲁϥⲟⲩⲱϣⲧ ϧⲉⲛ ⲡⲧⲟⲡⲟⲥ ⲙⲡⲓⲁⲅⲓⲟⲥ
ⲙⲁⲣⲕⲟⲥ. ⲟⲩⲟϩ ⲛⲁϥϣⲱⲛⲓ ⲉϥϧⲟⲥⲓ ⲡⲉ. ⲉⲧⲁⲩⲥⲱⲧⲉⲙ ⲇⲉ ⲛϫⲉ


### 0079

ⲛⲉϥⲥⲛⲏⲟⲩ ⲙⲡ︦ⲛ︦ⲁ︦ⲧⲓⲕⲟⲛ ⲉⲧϧⲉⲛ ⲡⲓⲙⲟⲛⲁⲥⲧⲏⲣⲓⲟⲛ ⲛⲧⲉ ϣⲓⲏⲧ
ⲁⲩⲓ ϩⲁⲣⲟϥ ⲁⲩⲉⲣ ⲡⲉϥϣⲉⲙϣⲓ ϣⲁⲧⲉ ⲡⲟ︦ⲥ︦ ϫⲉⲙ ⲡⲉϥϣⲓⲛⲓ.
ⲁⲥϣⲱⲡⲓ ⲇⲉ ⲉϥⲛⲁⲙⲧⲟⲛ ⲙⲙⲟϥ ⲛϫⲉ ⲫⲏ ⲉⲑⲟⲩⲁⲃ ⲛⲁⲣⲭⲓ‐
ⲉⲡⲓⲥⲕⲟⲡⲟⲥ ⲉⲧⲧⲁⲓⲏⲟⲩⲧ ⲛⲁⲩϩⲉⲙⲥⲓ ϧⲁⲧⲟⲧϥ ⲛϫⲉ ϩⲁⲛ ⲙⲏϣ
ⲛⲁⲅⲓⲟⲥ ⲉⲩⲟⲩⲁⲃ ⲉⲧⲉ ϩⲁⲛ ⲉⲡⲓⲥⲕⲟⲡⲟⲥ ⲛⲉ ⲛⲉⲙ ϩⲁⲛ ⲕⲗⲏⲣⲓⲕⲟⲥ
ⲛⲉⲙ ϩⲁⲛ ⲙⲟⲛⲁⲭⲟⲥ. ⲟⲩⲟϩ ⲡⲁⲓⲣⲏϯ ⲁϥϯ ⲙⲡⲉϥⲡ︦ⲛ︦ⲁ︦ ⲉⲛⲉⲛ‐
ϫⲓϫ ⲙⲫ︦ϯ︦ ⲛϫⲉ ⲡⲓⲁⲣⲕⲓⲉⲡⲓⲥⲕⲟⲡⲟⲥ ⲉⲧⲉⲛϩⲟⲧ ⲟⲩⲟϩ ⲛϩⲟⲙⲟⲗⲟ‐
ⲅⲏⲧⲏⲥ ⲛⲥⲟⲩ ⲑ︦ ⲛⲁⲑⲱⲣ ⲟⲩⲟϩ ⲁϥⲉⲣ
ⲛⲉⲙⲡϣⲁ ⲛⲭⲱ ⲛⲛⲉϥϫⲓϫ ⲉϫⲉⲛ ⲛⲉϥⲃⲁⲗ ⲛϫⲉ ⲁⲃⲃⲁ ⲓⲱⲁⲛ‐
ⲛⲏⲥ ⲡⲓⲉⲡⲓⲥⲕⲟⲡⲟⲥ ⲛⲧⲉⲣⲉⲛⲟⲩϯ ⲡⲉϥⲥⲟⲛ ⲙⲡⲛⲁⲧⲓⲕⲟⲛ ⲙⲫⲣⲏϯ
ⲛⲓⲱⲥⲏⲫ ⲉⲧⲁϥⲭⲱ ⲛⲛⲉϥϫⲓϫ ⲉϫⲉⲛ ⲛⲉⲛⲃⲁⲗ ⲛⲓⲁⲕⲱⲃ ⲡⲉϥⲓⲱⲧ.
ⲟⲩⲟϩ ⲁⲩⲕⲟⲥϥ ϧⲉⲛ ⲟⲩⲱⲟⲩ ⲛⲉⲙ ⲟⲩⲧⲁⲓⲟ ⲁⲩⲉⲣ ⲡⲓⲉϫⲱⲣϩ
ⲧⲏⲣϥ ⲉⲩϩⲱⲥ ⲉⲩⲉⲣⲯⲁⲗⲗⲉⲓⲛ ⲙⲡⲉϥⲕⲱϯ ⲛϫⲉ ⲛⲓⲉⲡⲓⲥⲕⲟⲡⲟⲥ
ⲛⲉⲙ ⲛⲓⲕⲗⲏⲣⲓⲕⲟⲥ ⲧⲏⲣⲟⲩ. ⲟⲩⲟϩ ⲉⲧⲁ ϣⲱⲣⲡ ϣⲱⲡⲓ ⲁ ⲟⲩⲛⲓϣϯ
ⲛⲗⲁⲟⲥ ⲑⲱⲟⲩϯ ⲁⲩⲓⲛⲓ ⲉϩⲣⲏⲓ ⲉϫⲱϥ ⲙⲡⲓϣⲉⲙϣⲓ ⲉⲑⲟⲩⲁⲃ ⲁ


### 0080

ⲡⲓⲗⲁⲟⲥ ⲧⲏⲣϥ ϭⲓ ⲉⲃⲟⲗϧⲉⲛ ⲡⲓⲥⲱⲙⲁ ⲛⲉⲙ ⲡⲓⲥⲛⲟϥ ⲛⲧⲉ ⲡⲟ︦︦ⲥ︦.
ⲙⲉⲛⲉⲛⲥⲱⲥ ⲁⲩⲭⲱ ⲙⲡⲉϥⲥⲱⲙⲁ ϧⲁⲧⲉⲛ ⲡⲉϥϣⲫⲏⲣ ⲙⲡⲁⲧⲣⲓ‐
ⲁⲣⲭⲏⲥ ⲁⲃⲃⲁ ⲓⲱⲁⲛⲛⲏⲥ ϧⲉⲛ ⲡⲧⲟⲡⲟⲥ ⲙⲡⲓⲁⲅⲓⲟⲥ ⲙⲁⲣⲕⲟⲥ.
ⲟⲩⲟϩ ⲡⲉϥⲥⲱⲙⲁ ϧⲁⲧⲟⲧⲉⲛ ϩⲓϫⲉⲛ ⲡⲓⲕⲁϩⲓ ⲡⲉϥⲡ︦ⲛ︦ⲁ︦ ⲇⲉ
ϧⲁⲧⲉⲛ ⲫ︦ϯ︦ ϧⲉⲛ ⲛⲓⲫⲏⲟⲩⲓ ⲉⲫⲉⲣⲡⲣⲉⲥⲃⲉⲩⲉⲓⲛ ⲉϫⲱⲛ ⲟⲩⲟϩ
ⲧⲉⲛⲛⲁϩϯ ϫⲉ ⲛⲏ ⲉⲑⲟⲩⲁⲃ ⲧⲏⲣⲟⲩ ⲛⲁⲓ ⲉⲃⲟⲗ ϧⲁϫⲱϥ ⲛⲓⲡⲁ‐
ⲧⲣⲓⲁⲣⲭⲏⲥ ⲛⲉⲙ ⲛⲓⲁⲡⲟⲥⲧⲟⲗⲟⲥ ⲛⲉⲙ ⲛⲏ ⲉⲑⲟⲩⲁⲃ ⲧⲏⲣⲟⲩ.
ⲉⲥⲉϣⲱⲡⲓ ⲇⲉ ⲛⲁⲛ ⲧⲏⲣⲟⲩ ⲧⲉⲛϣⲁϣⲛⲓ ⲉⲟⲩⲛⲁⲓ ϩⲓⲧⲉⲛ ⲛⲉϥ‐
ⲉⲩⲭⲏ ⲉⲑⲟⲩⲁⲃ ⲉⲛ ⲡⲭ︦ⲥ︦  ⲓ︦ⲏ︦ⲥ︦ ⲡⲉⲛⲟ︦ⲥ︦ ⲫⲁⲓ ⲉⲣⲉ ⲡⲓⲱⲟⲩ ⲉⲣ‐
ⲡⲣⲉⲡⲉⲓⲛ ⲛⲁϥ ⲛⲉⲙ ⲡⲉϥⲓⲱⲧ ⲛⲁⲅⲁⲑⲟⲥ ⲛⲉⲙ ⲡⲓⲡ︦︦ⲛ︦ⲁ︦ ⲉⲑⲟⲩⲁⲃ
ϣⲁ ⲉⲛⲉϩ ⲛⲧⲉ ⲛⲓⲉⲛⲉϩ ⲧⲏⲣⲟⲩ ⲁⲙⲏⲛ.